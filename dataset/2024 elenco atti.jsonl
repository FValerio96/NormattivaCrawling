{"text": "\n\n\nArt. 1\n NON ANCORA ESISTENTE O VIGENTE\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-23&atto.codiceRedazionale=24G00072&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:06:46.872015"}
{"text": "\n\n\nArt. 2\n NON ANCORA ESISTENTE O VIGENTE\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-23&atto.codiceRedazionale=24G00072&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:06:51.049941"}
{"text": "\n\n\nArt. 3\n NON ANCORA ESISTENTE O VIGENTE\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-23&atto.codiceRedazionale=24G00072&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:06:55.144894"}
{"text": "\n\n\nArt. 4\n NON ANCORA ESISTENTE O VIGENTE\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-23&atto.codiceRedazionale=24G00072&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:06:59.237120"}
{"text": "\n\n\nArt. 5\n NON ANCORA ESISTENTE O VIGENTE\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-23&atto.codiceRedazionale=24G00072&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:07:03.326043"}
{"text": "\n\n\nArt. 6\n NON ANCORA ESISTENTE O VIGENTE\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-23&atto.codiceRedazionale=24G00072&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:07:07.418049"}
{"text": "\n\n\nArt. 7\n NON ANCORA ESISTENTE O VIGENTE\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-23&atto.codiceRedazionale=24G00072&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:07:11.524569"}
{"text": "\n\n\nArt. 8\n NON ANCORA ESISTENTE O VIGENTE\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-23&atto.codiceRedazionale=24G00072&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:07:15.613159"}
{"text": "\n\n\nArt. 9\n NON ANCORA ESISTENTE O VIGENTE\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-23&atto.codiceRedazionale=24G00072&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:07:19.704297"}
{"text": "\n\n\nArt. 10\n NON ANCORA ESISTENTE O VIGENTE\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-23&atto.codiceRedazionale=24G00072&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:07:23.795946"}
{"text": "\n\n\nArt. 11\n NON ANCORA ESISTENTE O VIGENTE\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-23&atto.codiceRedazionale=24G00072&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:07:27.885517"}
{"text": "\n\n\nArt. 12\n NON ANCORA ESISTENTE O VIGENTE\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-23&atto.codiceRedazionale=24G00072&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:07:31.975681"}
{"text": "\n\n\nArt. 13\n NON ANCORA ESISTENTE O VIGENTE\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-23&atto.codiceRedazionale=24G00072&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:07:36.066003"}
{"text": "\nLa Camera dei deputati ed il Senato della Repubblica hanno approvato;\nIL PRESIDENTE DELLA REPUBBLICA\nPromulga\n la seguente legge:\nArt. 1\n Autorizzazione alla ratifica\n\n\n1. Il Presidente della Repubblica \u00e8 autorizzato a ratificare l'Accordo tra la Repubblica italiana e la Repubblica di San Marino concernente il riconoscimento e l'esecuzione delle decisioni giudiziarie in materia di misure alternative alla detenzione, sanzioni sostitutive di pene detentive, liberazione condizionale e sospensione condizionale della pena, fatto a San Marino il 31 marzo 2022, di seguito denominato \u00abAccordo\u00bb. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-20&atto.codiceRedazionale=24G00071&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:07:37.713691"}
{"text": "\n\n\nArt. 2\n Ordine di esecuzione\n\n\n1. Piena ed intera esecuzione \u00e8 data all'Accordo, a decorrere dalla data della sua entrata in vigore, in conformit\u00e0 a quanto disposto dall'articolo 26 dell'Accordo stesso. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-20&atto.codiceRedazionale=24G00071&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:07:41.821066"}
{"text": "\n\n\nArt. 3\n Norme applicabili\n\n\n1. Salvo quanto previsto dal comma 2, ai fini dell'attuazione dell'Accordo, quando le disposizioni dell'Accordo medesimo mancano o non dispongono diversamente, si osservano, in quanto compatibili, le disposizioni del decreto legislativo 15 febbraio 2016, n. 38. \n\n\n\n2. Nel caso previsto dall'articolo 5, paragrafo 3, dell'Accordo, l'autorit\u00e0 giudiziaria competente a richiedere assistenza per la sorveglianza dell'esecuzione delle prescrizioni e degli obblighi imposti \u00e8 il giudice che ha disposto la sospensione del procedimento con messa alla prova. \n\n\n\n3. Nel caso previsto dall'articolo 7, paragrafo 1, dell'Accordo, l'autorit\u00e0 giudiziaria che trasmette o che riceve direttamente la richiesta di assistenza ne informa il Ministero della giustizia, inviando copia della richiesta stessa. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-20&atto.codiceRedazionale=24G00071&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:07:45.916452"}
{"text": "\n\n\nArt. 4\n Clausola di invarianza finanziaria\n\n\n1. Dall'attuazione della presente legge non devono derivare nuovi o maggiori oneri a carico della finanza pubblica. \n\n\n\n2. Le amministrazioni competenti provvedono all'attuazione dei compiti derivanti dalla presente legge nell'ambito delle risorse umane, strumentali e finanziarie disponibili a legislazione vigente. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-20&atto.codiceRedazionale=24G00071&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:07:50.011634"}
{"text": "\n\n\nArt. 5\n Entrata in vigore\n\n\n1. La presente legge entra in vigore il giorno successivo a quello della sua pubblicazione nella Gazzetta Ufficiale. \n\n\n\nLa presente legge, munita del sigillo dello Stato, sar\u00e0 inserita nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarla e di farla osservare come legge dello Stato. \n Data a Roma, add\u00ec 8 aprile 2024 \nMATTARELLA\nMeloni, Presidente del Consiglio dei ministri\nTajani, Ministro degli affari esteri e della cooperazione internazionale\nVisto, il Guardasigilli: Nordio\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-20&atto.codiceRedazionale=24G00071&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:07:54.112020"}
{"text": "\n\n\n\n\nAccordo tra la Repubblica Italiana e la Repubblica di San Marino concernente il riconoscimento e l'esecuzione delle decisioni giudiziarie in materia di misure alternative alla detenzione, sanzioni sostitutive di pene detentive, liberazione condizionale e sospensione condizionale della pena \n\n La Repubblica italiana e la Repubblica di San Marino (di seguito le Parti); \n intendendo ampliare l'ambito della cooperazione giudiziaria gi\u00e0 in essere attraverso gli accordi internazionali vigenti, tra cui la Convenzione europea di assistenza giudiziaria in materia penale fatta a Strasburgo il 20.4.1959, la Convenzione europea di estradizione fatta a Parigi il 13.12.1957, la Convenzione sul trasferimento delle persone condannate fatta a Strasburgo il 21.3.1983, il Protocollo addizionale a tale Convenzione fatto a Strasburgo il 18.12.1997 e, infine, la Convenzione di amicizia e buon vicinato fatta a Roma il 31.3.1939; \n intendendo estendere la cooperazione giudiziaria bilaterale al settore disciplinato dalla Convenzione europea sulla sorveglianza delle persone condannate o liberate sotto condizione fatta a Strasburgo il 30.11.1964; \n intendendo, pi\u00f9 in particolare, estendere la cooperazione al reciproco riconoscimento ed esecuzione delle decisioni giudiziarie in materia di misure alternative alla detenzione, sanzioni sostitutive di pene detentive, liberazione condizionale e sospensione condizionale della pena; \n desiderando conseguentemente introdurre delle disposizioni che regolino il reciproco riconoscimento ed esecuzione delle decisioni giudiziarie che applicano misure alternative alla detenzione o sanzioni sostitutive di pene detentive, oppure infliggono pene detentive condizionalmente sospese imponendo obblighi/prescrizioni, oppure impongono obblighi/prescrizioni all'atto della liberazione condizionale, ai fini della sorveglianza dell'esecuzione delle suddette misure o sanzioni o dell'adempimento dei sopra citati obblighi/prescrizioni, qualora le suddette misure, sanzioni od obblighi/prescrizioni riguardino persone che non hanno la cittadinanza e/o la legale e abituale residenza nella Parte in cui la decisione giudiziaria \u00e8 stata emessa, bens\u00ec nell'altra Parte; \n desiderando, a tal fine, concludere un accordo per l'adozione di tutte le misure necessarie al riconoscimento e all'esecuzione delle decisioni giudiziarie in materia di misure alternative alla detenzione, sanzioni sostitutive di pene detentive, liberazione condizionale e sospensione condizionale della pena; \n dando atto che il presente Accordo rispetta i principi fondamentali degli ordinamenti giuridici delle Parti, sicch\u00e8 nessuna sua disposizione potr\u00e0 essere interpretata nel senso che non consenta di rifiutare il riconoscimento e/o l'esecuzione di una decisione giudiziaria avente ad oggetto una misura alternativa alla detenzione, una sanzione sostitutiva di una pena detentiva o una pena detentiva condizionalmente sospesa con l'imposizione di obblighi/prescrizioni, qualora sussistano elementi oggettivi per ritenere che la misura alternativa, sanzione sostitutiva, liberazione condizionale o sospensione condizionale della pena sia stata disposta al fine di punire una persona a causa del sesso, della razza, della religione, dell'origine etnica, della nazionalit\u00e0, della lingua, delle opinioni politiche o dell'orientamento sessuale, oppure che la posizione di tale persona possa risultare pregiudicata per una di tali cause; \n dando atto, pi\u00f9 in particolare, che il presente Accordo non osta a che ciascuna Parte applichi le proprie norme costituzionali relative al diritto al giusto processo, alla libert\u00e0 di associazione, alla libert\u00e0 di stampa, alla libert\u00e0 di espressione negli altri mezzi di comunicazione e alla libert\u00e0 di religione; \n evidenziando che lo scopo del reciproco riconoscimento ed esecuzione delle misure alternative alla detenzione, delle sanzioni sostitutive di pene detentive, della liberazione condizionale e della sospensione condizionale della pena con l'imposizione di obblighi/prescrizioni \u00e8 da un lato quello di aumentare le possibilit\u00e0 di reinserimento sociale della persona interessata, consentendole tra l'altro di mantenere o recuperare i propri legami affettivi, familiari, lavorativi e culturali; dall'altro quello di migliorare il controllo dei corrispondenti obblighi/prescrizioni allo scopo di ridurre il rischio di recidiva, cos\u00ec proteggendo le vittime dei reati e, pi\u00f9 in generale, la collettivit\u00e0; \n convengono quanto segue. \n\n Art. 1 \n\n Disposizioni di principio \n\n Il presente Accordo disciplina il reciproco riconoscimento delle sentenze di condanna con la sospensione condizionale della pena o con la concessione di sanzioni sostitutive di pene detentive, nonch\u00e9 delle decisioni di liberazione condizionale o concessione di misure alternative alla detenzione che impongono obblighi/prescrizioni in vista della loro sorveglianza nelle Parti, nei limiti in cui tali disposizioni non sono incompatibili con i principi fondamentali dei rispettivi ordinamenti giuridici in tema di diritti di libert\u00e0 e giusto processo. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-20&atto.codiceRedazionale=24G00071&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:07:58.212244"}
{"text": "\n\n\n Art. 2 \n\n Definizioni \n\n Ai fini del presente Accordo si intende per: \n a) \u00abdecisione\u00bb: una sentenza, ordinanza, decreto o altro provvedimento definitivo emesso da un'autorit\u00e0 giudiziaria di una delle Parti con cui viene comminata nei confronti di una persona fisica una pena detentiva o una misura restrittiva della libert\u00e0 personale condizionalmente sospesa, oppure una sanzione sostitutiva della suddetta pena o una misura alla stessa alternativa; \n b) \u00absospensione condizionale della pena\u00bb: una pena detentiva o una misura restrittiva della libert\u00e0 personale la cui esecuzione \u00e8 sospesa condizionalmente al momento della condanna, con l'imposizione di obblighi/prescrizioni; \n c) \u00absanzione sostitutiva\u00bb: una sanzione, diversa da una pena detentiva o da una misura restrittiva della libert\u00e0 personale o da una pena pecuniaria, che impone obblighi e/o impartisce prescrizioni; \n d) \u00abmisura alternativa\u00bb: ogni sanzione e/o misura disposta - all'esito o dopo un procedimento o processo - in luogo di una pena detentiva al fine d'inserire o mantenere la persona condannata nella comunit\u00e0 dei consociati, contestualmente controllando la sua pericolosit\u00e0 sociale. Ci\u00f2 mediante l'imposizione di obblighi e/o prescrizioni comunque comportanti una limitazione della libert\u00e0 personale, ivi comprese le misure consistenti nell'esecuzione di una pena detentiva in tutto o in parte al di fuori di uno stabilimento penitenziario con particolari modalit\u00e0, quali per esempio lo svolgimento di un'attivit\u00e0 lavorativa o la frequentazione di corsi d'istruzione o formazione professionale; \n e) \u00abliberazione condizionale\u00bb: una decisione che prevede la liberazione anticipata di una persona condannata dopo che costei abbia scontato parte della pena detentiva, anche attraverso l'imposizione di obblighi e/o prescrizioni; \n f) \u00abmisure di liberazione o sospensione condizionale\u00bb: gli obblighi e/o le prescrizioni imposti a una persona fisica da un'autorit\u00e0 giudiziaria in relazione a una sospensione condizionale della pena o a una liberazione condizionale; \n g) \u00abParte di emissione\u00bb: la Parte in cui viene emessa una decisione giudiziaria ai sensi della precedente lettera a) o una decisione di liberazione condizionale ai sensi della precedente lettera e); \n h) \u00abParte di esecuzione\u00bb: la Parte alla quale \u00e8 trasmessa la sentenza di condanna che prevede la sospensione condizionale della pena o una sanzione sostitutiva di pena detentiva, ovvero la decisione di liberazione condizionale o quella di concessione di una misura alternativa alla detenzione, ai fini del relativo riconoscimento ed esecuzione mediante la sorveglianza sull'adempimento dei relativi obblighi/prescrizioni. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-20&atto.codiceRedazionale=24G00071&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:08:02.307075"}
{"text": "\n\n\n Art. 3 \n\n Finalit\u00e0 \n\n 1. Il presente Accordo \u00e8 volto a favorire la riabilitazione sociale delle persone condannate per la commissione di un reato, a migliorare la protezione delle vittime dei reati e pi\u00f9 in generale della collettivit\u00e0, nonch\u00e9 a favorire l'applicazione delle misure alternative alla detenzione, delle sanzioni sostitutive di pene detentive, della liberazione condizionale o della sospensione condizionale della pena, nel caso in cui la persona nei cui confronti \u00e8 stata emessa la sentenza di condanna che prevede la sospensione condizionale della pena o una sanzione sostitutiva, ovvero la decisione di liberazione condizionale o quella di concessione di una misura alternativa alla detenzione, richieda di adempiere nel territorio della Parte di esecuzione gli obblighi imposti e/o le prescrizioni impartite dalla decisione, purch\u00e9 tale persona sia cittadina della Parte di esecuzione e vi sia ritornata o intenda ritornarvi, oppure risieda legalmente e abitualmente nel territorio della Parte di esecuzione e vi sia ritornata o intenda ritornarvi. Al fine di conseguire queste finalit\u00e0, il presente Accordo regola le procedure secondo le quali l'altra Parte riconosce le decisioni in materia di misure alternative alla detenzione, sanzioni sostitutive di pene detentive, liberazione condizionale e sospensione condizionale della pena, conseguentemente curando la sorveglianza dei relativi obblighi/prescrizioni e adottando tutte le altre determinazioni relative alla misura, sanzione o sospensione. \n 2. Il presente Accordo si applica: \n a) al riconoscimento delle decisioni in materia di misure alternative alla detenzione, sanzioni sostitutive di pene detentive, liberazione condizionale e sospensione condizionale della pena; \n b) all'esecuzione delle decisioni di cui alla lettera a) mediante il trasferimento della sorveglianza sugli obblighi imposti e/o sulle prescrizioni impartite dalle suddette decisioni; \n c) a tutte le altre decisioni conseguenti o comunque relative a quelle di cui alle lettere a) e b), secondo quanto previsto nel presente Accordo. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-20&atto.codiceRedazionale=24G00071&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:08:06.438068"}
{"text": "\n\n\n Art. 4 \n\n Autorit\u00e0 Centrali \n\n Rivestono il ruolo di Autorit\u00e0 Centrali, ai fini del presente Accordo, il Ministero della Giustizia (Dipartimento per gli Affari di Giustizia - Direzione Generale degli Affari Internazionali e della Cooperazione Giudiziaria - Ufficio I) per la Repubblica Italiana e la Segreteria di Stato per la Giustizia (Dipartimento Affari Istituzionali e Giustizia) per la Repubblica di San Marino, che assumono il ruolo di Autorit\u00e0 centrali. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-20&atto.codiceRedazionale=24G00071&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:08:10.531893"}
{"text": "\n\n\n Art. 5 \n\n Ambito di applicazione \n\n 1. Il presente Accordo si applica alle misure caratterizzate da una o pi\u00f9 dei seguenti obblighi e/o prescrizioni, o altri obblighi e/o prescrizioni affini: \n a) obbligo di comunicare a una determinata autorit\u00e0 ogni cambiamento di residenza o di posto di lavoro; \n b) divieto di frequentare determinate localit\u00e0 o specifiche circoscrizioni territoriali; \n c) restrizioni al diritto di espatrio; \n d) prescrizioni riguardanti la residenza, dimora e/o la condotta, con particolare riferimento a istruzione, formazione, attivit\u00e0 lavorative e ricreative, nonch\u00e9 prescrizioni comportanti limitazioni o particolari modalit\u00e0 di esercizio di un'attivit\u00e0 professionale; \n e) obbligo di presentarsi a ore prefissate davanti a una determinata autorit\u00e0; \n f) obbligo di evitare contatti con determinate persone; \n g) obbligo di evitare contatti con determinati oggetti che sono stati usati o che potrebbero essere usati per la commissione di un reato; \n h) obbligo di risarcire i danni causati dal reato ed eventualmente di fornire la prova di tale risarcimento; \n i) obbligo di svolgere un lavoro o un'attivit\u00e0 socialmente utile; \n j) obbligo di contattare, relazionarsi e collaborare col servizio sociale; \n k) obbligo di assoggettarsi a un trattamento terapeutico o di disintossicazione. \n 2. Fermo restando quanto previsto dal paragrafo 1, il presente Accordo si applica alle seguenti misure o ad altre di analogo contenuto. \n 2.1 Per la Repubblica Italiana: \n affidamento in prova al servizio sociale (artt. 47 e 47-quater legge 26.7.1975 n. 354); \n affidamento in prova terapeutico (art. 94 d.p.r. 9.10.1990 n. 309); \n libert\u00e0 controllata (art. 56 legge 24.11.1981 n. 689); \n sospensione condizionale della pena subordinata a obblighi e/o prescrizioni (artt. 165 c.p. e 18-bis disp. coord. c.p.); \n liberazione condizionale (art. 176 c.p.); \n libert\u00e0 vigilata (art. 228 c.p.); \n divieto di soggiorno in determinati comuni o province (art. 233 c.p.); \n divieto di frequentare osterie et similia (art. 234 c.p.); \n lavori di pubblica utilit\u00e0 (artt. 186 comma 9-bis d.lgs. 30.4.1992 n. 285, 54 d.lgs. 28.8.2000 n. 274 e 73 comma 5-bis d.p.r. 9.10.1990 n. 309). \n 2.2 Per la Repubblica di San Marino: \n affidamento in prova al servizio sociale (art. 106-bis c.p.); \n esperimento probatorio dopo la condanna (art. 64 c.p. e art. 5 legge n. 139/1997 e ss.mm.); \n semilibert\u00e0 (art. 106 c.p.); \n sospensione condizionale della pena subordinata a obblighi e/o prescrizioni (artt. 61 e 62 c.p.); \n liberazione condizionale (art. 103 c.p.); \n lavori di pubblica utilit\u00e0. \n 3. Le competenti autorit\u00e0 giudiziarie della Repubblica Italiana potranno altres\u00ec richiedere assistenza alle competenti autorit\u00e0 giudiziarie della Repubblica di San Marino per la sorveglianza degli obblighi imposti e/o delle prescrizioni impartite con le decisioni di messa alla prova (artt. 168-bis segg. c.p. e 464-bis segg. c.p.p.); nello stesso modo si potr\u00e0 reciprocamente procedere nel caso di esperimento probatorio concesso alla persona indagata o imputata (legge n. 139/1997 e ss.mm., art. 5 ss.). In tali casi, rimane comunque ferma la competenza dell'autorit\u00e0 giudiziaria richiedente per tutte le determinazioni previste nei sopra citati articoli, nonch\u00e9 per la prosecuzione e definizione del procedimento nel cui ambito la decisione di messa alla prova o di esperimento probatorio \u00e8 stata disposta. Le altre previsioni del presente Accordo si applicano solo nella misura in cui non risultano incompatibili con il permanere di detta competenza. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-20&atto.codiceRedazionale=24G00071&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:08:14.624004"}
{"text": "\n\n\n Art. 6 \n\n Criteri per la trasmissione della decisione. \n Istruttoria \n\n 1. L'autorit\u00e0 giudiziaria competente della Parte di emissione trasmette la decisione, sospendendone l'efficacia qualora l'esecuzione non abbia ancora avuto inizio, all'autorit\u00e0 giudiziaria competente della Parte di esecuzione quando la persona interessata ne abbia fatto richiesta, purch\u00e9 tale persona: \n a) sia cittadina della Parte di esecuzione e vi sia ritornata o intenda ritornarvi; oppure \n b) risieda legalmente e abitualmente nel territorio della Parte di esecuzione e vi sia ritornata o intenda ritornarvi. \n 2. Ai fini di cui al paragrafo 1 l'autorit\u00e0 giudiziaria competente della Parte di emissione assume ogni necessaria od opportuna informazione con riguardo sia alla cittadinanza e/o residenza della persona interessata; sia a ogni rilevante legame affettivo, familiare, lavorativo e culturale che la stessa persona abbia con la Parte di esecuzione. Quest'ultima Parte fornisce le informazioni di cui sopra tramite il proprio servizio sociale.\nFornisce, altres\u00ec, ogni altra utile informazione tramite le proprie autorit\u00e0 di polizia giudiziaria. Ai fini dell'acquisizione e della trasmissione delle informazioni di cui al presente paragrafo le competenti autorit\u00e0 giudiziarie possono avvalersi anche dei rispettivi Uffici Centrali Nazionali dell'Organizzazione internazionale della polizia criminale (INTERPOL). \n 3. L'attivit\u00e0 istruttoria di cui al paragrafo 2 pu\u00f2 essere compiuta pure nel corso del procedimento definito dalla decisione del cui riconoscimento ed esecuzione si tratta, al fine sia di stabilire se vi siano o meno i presupposti per la concessione della misura alternativa, sanzione sostitutiva, liberazione condizionale o sospensione condizionale della pena; sia di modellare i relativi obblighi/prescrizioni per la relativa sorveglianza nella Parte di esecuzione. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-20&atto.codiceRedazionale=24G00071&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:08:18.758958"}
{"text": "\n\n\n Art. 7 \n\n Procedura per la trasmissione della decisione \n\n 1. L'autorit\u00e0 giudiziaria competente della Parte di emissione trasmette la decisione direttamente all'autorit\u00e0 giudiziaria competente della Parte di esecuzione con qualsiasi mezzo che lasci una traccia scritta e comunque con modalit\u00e0 tali che consentano alla Parte di esecuzione di accertarne l'autenticit\u00e0. \u00c8 ammessa, in particolare, la trasmissione via e-mail quale allegato in formato pdf o equivalente. Tuttavia, se l'autorit\u00e0 giudiziaria competente della Parte di esecuzione lo richiede, la decisione \u00e8 trasmessa in originale o copia autenticata. Anche tutte le successive comunicazioni sono effettuate direttamente tra le autorit\u00e0 giudiziarie competenti delle Parti. \n 2. La trasmissione di cui al paragrafo 1 \u00e8 compiuta mediante allegazione della decisione a un'apposita richiesta di assistenza giudiziaria formulata nel rispetto delle disposizioni di cui all'art. 14 della Convenzione europea di assistenza giudiziaria in materia penale fatta a Strasburgo il 20.4.1959. In ogni caso la richiesta contiene, nell'atto con cui \u00e8 formulata o in allegato, le seguenti indicazioni: \n a) denominazione dell'autorit\u00e0 giudiziaria richiedente, coi relativi recapiti, compresi numero di fax e/o indirizzo e-mail; \n b) reato al quale si riferisce la decisione, con la descrizione delle modalit\u00e0 fattuali della relativa commissione, nonch\u00e9 del tempo e del luogo di tale commissione; \n c) pena irrogata o irrogabile, con espressa indicazione dei relativi massimi edittali; \n d) sanzioni sostitutive, misure alternative, misure di sospensione o liberazione condizionale disposte in luogo della pena che costituiscono l'oggetto della richiesta di riconoscimento ed esecuzione; \n e) analitica descrizione degli obblighi/prescrizioni che caratterizzano le sanzioni/misure di cui alla lettera d) e che costituiscono l'oggetto dell'attivit\u00e0 di sorveglianza richiesta alla competente autorit\u00e0 giudiziaria della Parte di esecuzione. \n 3. Se l'autorit\u00e0 giudiziaria competente della Parte di esecuzione non \u00e8 nota all'autorit\u00e0 giudiziaria competente della Parte di emissione, quest'ultima compie tutti i necessari accertamenti, anche tramite le Autorit\u00e0 Centrali di cui all'Articolo 4 del presente Accordo, al fine di ottenere l'informazione dalla Parte di esecuzione. \u00c8 tuttavia fatta salva la possibilit\u00e0 di effettuare la trasmissione della decisione e della relativa richiesta di assistenza giudiziaria, come pure ogni successiva comunicazione, tramite le suddette Autorit\u00e0 Centrali. \n 4. Quando un'autorit\u00e0 giudiziaria della Parte di esecuzione che riceve una decisione non sia competente a riconoscerla e ad adottare i provvedimenti necessari per la conseguente sorveglianza dei relativi obblighi/prescrizioni, la trasmette d'ufficio all'autorit\u00e0 giudiziaria competente e informa di ci\u00f2 senza indugio l'autorit\u00e0 giudiziaria competente della Parte di emissione, a tal fine usando qualsiasi mezzo che lasci una traccia scritta. \n 5. Le competenti autorit\u00e0 giudiziarie della Parte di emissione e della Parte di esecuzione hanno l'onere di informare le rispettive Autorit\u00e0 Centrali della trasmissione della decisione e degli esiti della procedura. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-20&atto.codiceRedazionale=24G00071&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:08:22.868015"}
{"text": "\n\n\n Art. 8 \n\n Effetti per la Parte di emissione \n\n 1. Quando l'autorit\u00e0 giudiziaria competente della Parte di esecuzione, ricevuta la decisione, l'abbia riconosciuta e abbia informato di tale riconoscimento l'autorit\u00e0 giudiziaria competente della Parte di emissione, a quest'ultima non compete n\u00e9 la sorveglianza sui relativi obblighi/prescrizioni, n\u00e9 l'adozione delle misure conseguenti all'eventuale violazione di tali obblighi/prescrizioni. \n 2. La Parte di emissione riacquista la competenza di cui al paragrafo 1: \n a) quando la sua autorit\u00e0 giudiziaria competente abbia comunicato all'autorit\u00e0 giudiziaria competente della Parte di esecuzione il ritiro della richiesta di riconoscimento ed esecuzione ai sensi dell'Articolo 10 paragrafo 4; \n b) nei casi di cui all'Articolo 19. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-20&atto.codiceRedazionale=24G00071&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:08:26.961432"}
{"text": "\n\n\n Art. 9 \n\n Decisione della Parte di esecuzione \n\n 1. L'autorit\u00e0 giudiziaria competente della Parte di esecuzione riconosce la decisione trasmessa ai sensi degli Articoli 6 e 7 e adotta senza indugio tutti i provvedimenti necessari od opportuni per la sorveglianza degli obblighi/prescrizioni da essa previsti, a meno che non ricorra uno dei motivi di rifiuto del riconoscimento e/o dell'esecuzione di cui all'Articolo 12. \n 2. L'autorit\u00e0 giudiziaria competente della Parte di esecuzione pu\u00f2 rinviare la decisione sul riconoscimento ed esecuzione quando la richiesta di cui all'Articolo 7, paragrafo 2, \u00e8 incompleta o non corrisponde, in tutto o in parte, alla decisione da riconoscere ed eseguire. A tal fine fissa un congruo termine affinch\u00e8 la richiesta di assistenza giudiziaria sia completata o corretta dall'autorit\u00e0 giudiziaria competente della Parte di emissione. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-20&atto.codiceRedazionale=24G00071&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:08:31.055854"}
{"text": "\n\n\n Art. 10 \n\nAdattamento delle sanzioni sostitutive, delle misure alternative e delle misure di liberazione o sospensione condizionale \n\n 1. Se la natura e/o la durata delle sanzioni sostitutive, delle misure alternative o delle misure di liberazione o sospensione condizionale sono incompatibili con la legislazione della Parte di esecuzione, o se tale incompatibilit\u00e0 riguarda i relativi obblighi/prescrizioni, l'autorit\u00e0 giudiziaria competente della Parte di esecuzione pu\u00f2 compiere ogni necessario adattamento alla natura, alla durata e agli obblighi/prescrizioni delle corrispondenti o analoghe sanzioni o misure applicabili nella propria legislazione agli stessi reati o a reati equivalenti. La sanzione o misura adattata, cos\u00ec come i relativi obblighi/prescrizioni, corrispondono il pi\u00f9 possibile a quanto disposto nella Parte di emissione. \n 2. Se la sanzione o la misura sono adattate perch\u00e9 la relativa durata supera il massimo previsto dalla legislazione della Parte di esecuzione, l'adattamento avviene mediante la fissazione di una durata non inferiore al massimo previsto per le corrispondenti o analoghe sanzioni o misure applicabili nella legislazione della Parte di esecuzione agli stessi reati o a reati equivalenti. \n 3. La sanzione o la misura adattata, cos\u00ec come i relativi obblighi/prescrizioni, non possono essere pi\u00f9 severi o di maggiore durata di quelli originariamente imposti nella Parte di emissione. \n 4. A seguito della ricezione delle informazioni di cui all'Articolo 16, paragrafo 2, l'autorit\u00e0 giudiziaria competente della Parte di emissione pu\u00f2 decidere di ritirare la richiesta di riconoscimento ed esecuzione di cui all'Articolo 7, paragrafo 2, purch\u00e9 la sorveglianza nella Parte di esecuzione non sia ancora iniziata. La decisione di ritirare la richiesta \u00e8 presa e comunicata quanto prima, possibilmente non oltre dieci giorni dalla ricezione delle informazioni. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-20&atto.codiceRedazionale=24G00071&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:08:35.147126"}
{"text": "\n\n\n Art. 11 \n\n Doppia incriminazione \n\n 1. Le tipologie di reato di cui sotto, quali definite dalla legge della Parte di emissione e punibili, secondo tale legge, con una pena detentiva o una misura restrittiva della libert\u00e0 personale della durata massima non inferiore a un (1) anno, danno luogo al riconoscimento della decisione ai sensi del presente Accordo, senza una ulteriore verifica della doppia incriminazione del fatto. Tale verifica potr\u00e0 essere compiuta dall'autorit\u00e0 giudiziaria competente della Parte di esecuzione solo nel caso in cui tale autorit\u00e0, esaminata la decisione e la relativa richiesta di assistenza giudiziaria, abbia ragionevoli motivi per dubitare che il fatto sia riconducibile a une delle tipologie di reato in questione o, nonostante tale riconducibilit\u00e0, non sia previsto e punito come reato dalla legislazione della Parte di esecuzione. Le tipologie di reato rilevanti ai sensi del presente paragrafo sono le seguenti: \n partecipazione a un'organizzazione criminale; \n terrorismo; \n tratta di esseri umani; \n sfruttamento sessuale di bambini e pornografia infantile; \n traffico illecito di stupefacenti e sostanze psicotrope; \n traffico illecito di armi, munizioni ed esplosivi; \n corruzione; \n truffa; \n ricettazione, riciclaggio e re-impiego di proventi di reato; \n contraffazione di banconote o monete; \n criminalit\u00e0 informatica; \n criminalit\u00e0 ambientale, compreso il traffico illecito di specie animali protette e il traffico illecito di specie ed essenze vegetali protette; \n favoreggiamento dell'ingresso o del soggiorno illegali nel territorio statuale; \n omicidio e lesioni personali dolose; \n omicidio e lesioni personali colpose; \n traffico illecito di organi e tessuti umani; \n sequestro di persona; \n furto e rapina; \n bancarotta; \n traffico illecito di beni culturali, compresi gli oggetti d'antiquariato e le opere d'arte; \n estorsione; \n contraffazione di prodotti; \n falsificazione di atti amministrativi e traffico di documenti falsi; \n falsificazione di mezzi di pagamento; \n traffico illecito di sostanze ormonali e altri fattori di crescita; \n traffico illecito di materie nucleari e radioattive; \n violenza sessuale; \n incendio doloso o colposo. \n 2. La Parti possono decidere in qualsiasi momento, concordando una modifica del presente Accordo ai sensi dell'Articolo 26, paragrafo 2, di aggiungere altre tipologie di reato all'elenco di cui al paragrafo 1. \n 3. Per quanto riguarda i reati diversi da quelli rientranti nelle tipologie di reato elencate nel paragrafo 1, la Parte di esecuzione pu\u00f2 rifiutare il riconoscimento e l'esecuzione della decisione se tale decisione abbia ad oggetto fatti non previsti e puniti come reati anche dalla propria legislazione. A tal fine, tuttavia, non rilevano la denominazione del reato e la qualificazione giuridica dei relativi componenti come elementi costitutivi o circostanze. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-20&atto.codiceRedazionale=24G00071&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:08:39.243363"}
{"text": "\n\n\n Art. 12 \n\n Motivi di rifiuto del riconoscimento \n e/o dell'esecuzione \n\n 1. L'autorit\u00e0 giudiziaria competente della Parte di esecuzione 'rifiuta il riconoscimento della decisione in materia di misure alternative, sanzioni sostitutive, liberazione condizionale e sospensione condizionale della pena e/o il trasferimento della sorveglianza sui relativi obblighi/prescrizioni nei seguenti casi: \n a) la richiesta di cui all'Articolo 7, paragrafo 2, \u00e8 incompleta o non corrisponde alla relativa decisione e non \u00e8 stata completata o corretta entro il congruo termine fissato dall'autorit\u00e0 giudiziaria competente della Parte di esecuzione; \n b) i criteri di cui all'Articolo 6 non sono soddisfatti; \n c) il riconoscimento della decisione e il trasferimento della sorveglianza sui relativi obblighi/prescrizioni sono in contrasto con il principio del ne bis in idem; \n d) mancanza del requisito della doppia incriminazione nei casi previsti dall'Articolo 11, quando la decisione si riferisce ad atti e/od omissioni che non costituiscono reato ai sensi della legislazione della Parte di esecuzione. Tuttavia, in materia di tasse, imposte, dogana e cambi, l'esecuzione della decisione e/o la sorveglianza dei relativi obblighi/prescrizioni non possono essere rifiutate solo perch\u00e9 la legislazione della Parte di esecuzione non impone lo stesso tipo di tassa o imposta o prevede una disciplina in materia di tasse, imposte, dogana o cambi diversa, in tutto o in parte, da quella prevista dalla legislazione della Parte di emissione; \n e) la legislazione della Parte di esecuzione prevede un'immunit\u00e0 che rende impossibile la sorveglianza degli obblighi/prescrizioni correlati alle sanzioni sostitutive, misure alternative o misure di liberazione o sospensione condizionale; \n f) ai sensi della legislazione della Parte di esecuzione la persona interessata, a causa della sua minore et\u00e0, non pu\u00f2 essere ritenuta penalmente responsabile degli atti e/od omissioni per i quali \u00e8 stata emessa la decisione; \n g) la decisione da riconoscere ed eseguire \u00e8 stata emessa in assenza della persona interessata, salvo che la relativa richiesta di assistenza rechi l'indicazione che \n 1) la persona di cui sopra \u00e8 stata personalmente citata a comparire nel processo o procedimento conclusosi con la suddetta decisione; \n 2) la stessa persona \u00e8 stata informata della data, dell'ora e del luogo del processo/procedimento tramite il/i difensore/i o un proprio rappresentante a tal fine competente ai sensi della legislazione della Parte di emissione; \n 3) la medesima persona ha dichiarato di non opporsi allo svolgimento in sua assenza del processo/procedimento a un'autorit\u00e0 giudiziaria competente ai sensi della legislazione della Parte di emissione, oppure, ricevuta formale notifica della decisione, ha dichiarato di non volerla impugnare; \n h) la decisione o gli obblighi/prescrizioni a essa correlati prevedono una misura medico-terapeutica che, nonostante ogni possibile adattamento ai sensi dell'Articolo 10, la Parte di esecuzione dichiara di non essere in grado di eseguire o sorvegliare; \n i) la decisione riguarda un reato che, in base alla legislazione della Parte di esecuzione, \u00e8 considerato commesso per intero o per una sua parte importante o essenziale nel territorio della Parte di esecuzione o in luogo equiparato a tale territorio e ci\u00f2 determina la giurisdizione della stessa Parte di esecuzione, che intenda esercitarla. \n 2. Nel rifiutare il riconoscimento e l'esecuzione ai sensi del paragrafo 1, lettera i), l'autorit\u00e0 giudiziaria competente della Parte di esecuzione tiene conto delle specifiche circostanze di ogni singolo caso, provvedendo comunque al riconoscimento e all'esecuzione della decisione se una parte importante o essenziale degli atti e/od omissioni che costituiscono il reato hanno avuto luogo nella Parte di emissione. \n 3. Nei casi di cui al paragrafo 1, lettere a), b), c), g), h) e i) l'autorit\u00e0 giudiziaria competente della Parte di esecuzione, prima di rifiutare il riconoscimento della decisione e/o l'assunzione della sorveglianza dei relativi obblighi/prescrizioni, comunica col mezzo pi\u00f9 appropriato con l'autorit\u00e0 giudiziaria competente della Parte di emissione e, se del caso, le chiede di fornire, in un congruo termine, tutte le ulteriori informazioni necessarie ai fini del riconoscimento e/o dell'esecuzione. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-20&atto.codiceRedazionale=24G00071&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:08:43.336569"}
{"text": "\n\n\n Art. 13 \n\n Termine \n\n 1. Nel termine di sessanta (60) giorni dalla ricezione della richiesta di assistenza giudiziaria di cui all'Articolo 7, paragrafo 2, l'autorit\u00e0 giudiziaria competente della Parte di esecuzione decide sul riconoscimento della decisione contestualmente trasmessa ai sensi del paragrafo 1 dello stesso Articolo 7 e sull'assunzione della sorveglianza degli obblighi/prescrizioni correlati alla sanzione sostitutiva, alla misura alternativa o alle misure di liberazione o sospensione condizionale. La stessa autorit\u00e0 comunica immediatamente la propria decisione all'autorit\u00e0 giudiziaria competente della Parte di emissione. A tal fine si avvale di qualsiasi mezzo che lasci una traccia scritta, comunque adottando modalit\u00e0 tali che consentano alla Parte di emissione di accertare l'autenticit\u00e0 dell'informazione. \u00c8 ammessa, in particolare, la trasmissione via e-mail della decisione sul riconoscimento quale allegato in formato pdf o equivalente. Ferma restando la comunicazione diretta tra le autorit\u00e0 giudiziarie competenti delle Parti, \u00e8 comunque ammessa la comunicazione tramite le Autorit\u00e0 Centrali di cui all'Articolo 4. \n 2. L'autorit\u00e0 giudiziaria competente della Parte di esecuzione, se ritiene di non potere rispettare il termine di cui al paragrafo 1, informa immediatamente l'autorit\u00e0 giudiziaria competente della Parte di emissione, indicando i motivi del ritardo e il tempo ritenuto necessario per adottare la decisione sul riconoscimento. Le comunicazioni avvengono con le modalit\u00e0 di cui al paragrafo 1. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-20&atto.codiceRedazionale=24G00071&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:08:47.430834"}
{"text": "\n\n\n Art. 14 \n\n Legislazione applicabile \n\n 1. L'esecuzione, a seguito del riconoscimento, delle sanzioni sostitutive, delle misure alternative e delle misure di liberazione o sospensione condizionale \u00e8 disciplinata dalla legislazione della Parte di esecuzione, anche con riguardo alla sorveglianza dei relativi obblighi/prescrizioni. \n 2. L'autorit\u00e0 giudiziaria competente della Parte di esecuzione, nell'esercizio del potere di sorveglianza dell'obbligo di cui all'Articolo 5, paragrafo 1, lettera h), chiede alla persona interessata di fornire la prova dell'adempimento dell'obbligo di risarcire i danni causati dal reato. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-20&atto.codiceRedazionale=24G00071&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:08:51.525170"}
{"text": "\n\n\n Art. 15 \n\n Competenza per tutte le ulteriori decisioni \n e legislazione applicabile \n\n L'autorit\u00e0 giudiziaria della Parte di esecuzione \u00e8 competente, secondo la propria legislazione, anche per le ulteriori decisioni connesse o conseguenti all'applicazione di una sanzione sostitutiva, misura alternativa, liberazione condizionale o sospensione condizionale della pena, in particolare in caso di violazione dei relativi obblighi/prescrizioni o di commissione di un nuovo reato da parte della persona interessata. Tali ulteriori decisioni comprendono, tra l'altro: \n a) la modifica, anche in peius, del contenuto e/o della durata degli obblighi/prescrizioni correlati alla sanzione sostitutiva, misura alternativa, liberazione condizionale o sospensione condizionale della pena; \n b) la revoca della sanzione sostitutiva, misura alternativa, liberazione condizionale o sospensione condizionale della pena; \n c) l'applicazione di una pena detentiva o di una misura restrittiva della libert\u00e0 personale in caso di revoca della sanzione sostitutiva, misura alternativa, liberazione o sospensione condizionale, se necessario previo adattamento della stessa pena o misura. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-20&atto.codiceRedazionale=24G00071&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:08:55.621372"}
{"text": "\n\n\n Art. 16 \n\n Obblighi delle autorit\u00e0 interessate in caso di competenza \n della Parte di esecuzione per le ulteriori decisioni \n\n 1. L'autorit\u00e0 giudiziaria competente della Parte di esecuzione informa senza indugio l'autorit\u00e0 giudiziaria competente della Parte di emissione, con qualsiasi mezzo che consenta di conservare una traccia scritta, di tutte le decisioni riguardanti: \n a) la modifica del contenuto e/o della durata degli obblighi/prescrizioni correlati alla sanzione sostitutiva, misura alternativa, liberazione condizionale o sospensione condizionale della pena; \n b) la revoca della sanzione sostitutiva, misura alternativa, liberazione condizionale o sospensione condizionale della pena; \n c) l'esecuzione di una pena detentiva o di una misura restrittiva della libert\u00e0 personale, a causa della violazione degli obblighi/prescrizioni correlati alla sanzione sostitutiva, misura alternativa, liberazione condizionale o sospensione condizionale della pena; \n d) l'estinzione o la perdita d'efficacia della sanzione sostitutiva, misura alternativa, liberazione condizionale o sospensione condizionale della pena. \n 2. L'autorit\u00e0 giudiziaria competente della Parte di esecuzione comunica all'autorit\u00e0 giudiziaria competente della Parte di emissione, se quest'ultima lo richieda, la durata massima della pena detentiva o della misura restrittiva della libert\u00e0 personale prevista dalla legislazione della Parte di esecuzione per il reato che ha dato luogo alla decisione e che potrebbe essere applicata alla persona interessata in caso di violazione degli obblighi/prescrizioni correlati alla sanzione sostitutiva, misura alternativa, liberazione condizionale o sospensione condizionale della pena. Tale informazione, se richiesta, \u00e8 fornita immediatamente dopo la ricezione della decisione trasmessa con la richiesta di assistenza giudiziaria di cui all'Articolo 7, paragrafo 2. \n 3. L'autorit\u00e0 giudiziaria competente della Parte di emissione informa immediatamente l'autorit\u00e0 giudiziaria competente della Parte di esecuzione, con qualsiasi mezzo che consenta di conservare una traccia scritta, di qualsiasi circostanza che, a suo parere, potrebbe comportare l'adozione di una o pi\u00f9 delle decisioni di cui al paragrafo 1. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-20&atto.codiceRedazionale=24G00071&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:08:59.733998"}
{"text": "\n\n\n Art. 17 \n\n Informazioni trasmesse dalla Parte di esecuzione \n in tutti i casi \n\n L'autorit\u00e0 giudiziaria competente della Parte di esecuzione informa senza indugio l'autorit\u00e0 giudiziaria competente della Parte di emissione, con qualsiasi mezzo che consenta di conservare una traccia scritta, di tutti i provvedimenti concernenti il riconoscimento e l'esecuzione delle decisioni oggetto del presente Accordo, dandone altres\u00ec comunicazione alla propria Autorit\u00e0 Centrale. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-20&atto.codiceRedazionale=24G00071&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:09:03.877355"}
{"text": "\n\n\n Art. 18 \n\n Amnistia, grazia, revisione della condanna \n\n 1. L'amnistia o la grazia possono essere concesse sia dalla Parte di emissione che dalla Parte di esecuzione. \n 2. La Parte di emissione decide sulle domande di revisione della condanna sulla quale si fonda la sanzione sostitutiva, misura alternativa, liberazione condizionale o sospensione condizionale della pena alla quale sono correlati obblighi/prescrizioni da sorvegliare in virt\u00f9 del presente Accordo. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-20&atto.codiceRedazionale=24G00071&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:09:07.975170"}
{"text": "\n\n\n Art. 19 \n\n Cessazione della competenza \n della Parte di esecuzione \n\n Qualora la persona interessata si sottragga alla giustizia o non abbia pi\u00f9 una residenza legale e abituale nella Parte di esecuzione, l'autorit\u00e0 giudiziaria competente di tale Parte trasferisce all'autorit\u00e0 giudiziaria competente della Parte di emissione la competenza sulla sorveglianza degli obblighi/prescrizioni correlati alla sanzione sostitutiva, misura alternativa, liberazione condizionale o sospensione condizionale della pena. A tale trasferimento consegue, altres\u00ec, il trasferimento della competenza ad adottare ogni altra decisione. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-20&atto.codiceRedazionale=24G00071&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:09:12.080015"}
{"text": "\n\n\n Art. 20 \n\n Consultazione tra le autorit\u00e0 competenti \n\n Le autorit\u00e0 giudiziarie competenti della Parte di emissione e della Parte di esecuzione si possono consultare, direttamente o tramite le Autorit\u00e0 Centrali di cui all'Articolo 4, al fine di agevolare l'applicazione del presente Accordo. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-20&atto.codiceRedazionale=24G00071&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:09:16.174593"}
{"text": "\n\n\n Art. 21 \n\n Spese \n\n Le spese derivanti dall'applicazione del presente Accordo sono a carico della Parte di esecuzione, fatta eccezione per quelle relative ad atti compiuti o ad attivit\u00e0 svolte esclusivamente nella Parte di emissione. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-20&atto.codiceRedazionale=24G00071&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:09:20.266940"}
{"text": "\n\n\n Art. 22 \n\n Trattamento dei dati personali \n\n 1. L'autorit\u00e0 giudiziaria competente della Parte di esecuzione d\u00e0 seguito alla richiesta di assistenza ai sensi del presente Accordo previa verifica, in relazione allo specifico trattamento, della sussistenza di adeguate garanzie per la protezione dei dati personali. \u00c8 garantita l'esattezza e il tempestivo aggiornamento dei dati fomiti nonch\u00e9 la pronta correzione di eventuali errori. \n 2. La verifica prevista al paragrafo 1 riguarda, in particolare, la sussistenza delle seguenti condizioni: \n a) i dati personali richiesti sono adeguati, pertinenti e non eccedenti rispetto alle finalit\u00e0 previste dall'Accordo e vengono trattati esclusivamente per dette finalit\u00e0, con cancellazione o anonimizzazione a obiettivi conseguiti; \n b) l'autorit\u00e0 giudiziaria competente richiedente adotta misure tecniche ed organizzative che garantiscono un livello di sicurezza adeguato al rischio di violazione dei dati. \n c) la normativa nazionale dell'autorit\u00e0 giudiziaria competente richiedente riconosce diritti effettivi all'interessato rispetto al trattamento dei dati trasferiti e ne garantisce l'azionabilit\u00e0 in sede amministrativa o giudiziaria. \n 3. Fermo restando quanto previsto al paragrafo 2, lett. a), in caso di successivo trasferimento dei dati personali a un Paese terzo o a un'organizzazione internazionale, l'autorit\u00e0 giudiziaria competente che ha effettuato il trasferimento originario o un'altra autorit\u00e0 giudiziaria competente dello stesso Stato autorizza il trasferimento successivo dopo aver valutato tutti i fattori pertinenti, tra cui la gravit\u00e0 del reato, la finalit\u00e0 per la quale i dati personali sono stati trasferiti e il livello di protezione dei dati personali previsto nel Paese terzo o nell'organizzazione internazionale verso i quali i dati personali sono successivamente trasferiti. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-20&atto.codiceRedazionale=24G00071&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:09:24.366935"}
{"text": "\n\n\n Art. 23 \n\n Relazioni con altri accordi e compatibilit\u00e0 \n con il diritto internazionale e dell'Unione Europea \n\n 1. A decorrere dalla sua entrata in vigore il presente Accordo sostituisce, nelle relazioni tra le Parti, le disposizioni corrispondenti di ogni altro eventuale accordo bilaterale o multilaterale tra esse in vigore. Tali disposizioni rimangono peraltro applicabili nella misura in cui consentano di attuare pi\u00f9 efficacemente lo scopo del presente Accordo mediante una ulteriore semplificazione o agevolazione del trasferimento della sorveglianza degli obblighi/prescrizioni correlati a una sanzione sostitutiva, misura alternativa, liberazione condizionale o sospensione condizionale della pena. A tal fine, entro un anno dall'entrata in vigore dell'Accordo, ciascuna Parte comunica all'altra Parte, per via diplomatica, le disposizioni degli accordi bilaterali o multilaterali che intenda continuare ad applicare. \n 2. In ogni caso il presente Accordo sar\u00e0 attuato nel rispetto del diritto internazionale generale e pattizio e, per quanto riguarda la Parte italiana, degli obblighi derivanti dalla sua partecipazione all'Unione Europea. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-20&atto.codiceRedazionale=24G00071&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:09:28.463056"}
{"text": "\n\n\n Art. 24 \n\n Risoluzione delle controversie \n\n Qualsiasi controversia nell'interpretazione e/o applicazione del presente Accordo sar\u00e0 risolta tramite consultazioni dirette tra le Parti. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-20&atto.codiceRedazionale=24G00071&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:09:32.580289"}
{"text": "\n\n\n Art. 25 \n\n Disposizioni transitorie \n\n Il presente Accordo si applica alle richieste di assistenza giudiziaria di cui all'Articolo 7, paragrafo 2, presentate dopo la sua entrata in vigore, anche se relative a sanzioni sostitutive, misure alternative, liberazioni condizionali o sospensioni condizionali della pena disposte con antecedenti decisioni giudiziarie. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-20&atto.codiceRedazionale=24G00071&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:09:36.692041"}
{"text": "\n\n\n Art. 26 \n\n Entrata in vigore. Recesso \n\n 1. Il presente Accordo entra in vigore alla data di ricezione della seconda delle due notifiche mediante cui le Parti si comunicano reciprocamente, per via diplomatica, che le rispettive procedure di ratifica sono state completate. \n 2. Il presente Accordo pu\u00f2 essere modificato in ogni momento mediante un accordo scritto tra le Parti. Ogni modifica entra in vigore conformemente alla procedura di cui al paragrafo 1 ed \u00e8 parte integrante del presente Accordo. \n 3. Il presente Accordo ha una durata illimitata. Ciascuna Parte pu\u00f2 tuttavia recedere in ogni momento, dandone comunicazione scritta all'altra Parte per via diplomatica. La cessazione ha effetto sei (6) mesi dopo la data della comunicazione di cui sopra. La cessazione di efficacia non pregiudica le procedure avviate precedentemente, che vengono portate a termine sulla base del presente Accordo. \n In fede di che i sottoscritti, debitamente autorizzati, hanno firmato il presente Accordo. \n Fatto a San Marino, il giorno 31 del mese di marzo dell'anno 2022, in duplice originale in lingua italiana. \n\nParte di provvedimento in formato grafico\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-20&atto.codiceRedazionale=24G00071&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:09:40.778928"}
{"text": "\nLa Camera dei deputati ed il Senato della Repubblica hanno approvato;\nIL PRESIDENTE DELLA REPUBBLICA\nPromulga\n la seguente legge:\nArt. 1\n Autorizzazione alla ratifica\n\n\n1. Il Presidente della Repubblica \u00e8 autorizzato a ratificare l'Accordo di partenariato e cooperazione tra l'Unione europea e i suoi Stati membri, da una parte, e la Repubblica di Singapore, dall'altra, fatto a Bruxelles il 19 ottobre 2018. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:09:41.687161"}
{"text": "\n\n\nArt. 2\n Ordine di esecuzione\n\n\n1. Piena ed intera esecuzione \u00e8 data all'Accordo di cui all'articolo 1, a decorrere dalla data della sua entrata in vigore, in conformit\u00e0 a quanto disposto dall'articolo 49 dell'Accordo stesso. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:09:45.801470"}
{"text": "\n\n\nArt. 3\n Clausola di invarianza finanziaria\n\n\n1. Dall'attuazione della presente legge non devono derivare nuovi o maggiori oneri a carico della finanza pubblica. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:09:49.899949"}
{"text": "\n\n\nArt. 4\n Entrata in vigore\n\n\n1. La presente legge entra in vigore il giorno successivo a quello della sua pubblicazione nella Gazzetta Ufficiale. \n\n\n\nLa presente legge, munita del sigillo dello Stato, sar\u00e0 inserita nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarla e di farla osservare come legge dello Stato. \n Data a Roma, add\u00ec 8 aprile 2024 \nMATTARELLA\nMeloni, Presidente del Consiglio dei ministri\nTajani, Ministro degli affari esteri e della cooperazione internazionale\nVisto, il Guardasigilli: Nordio\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:09:54.038691"}
{"text": "\n\n\n Allegato \n\nParte di provvedimento in formato grafico\n\n\n\n ACCORDO DI PARTENARIATO \n E COOPERAZIONE TRA L'UNIONE EUROPEA \n E I SUOI STATI MEMBRI, \n DA UNA PARTE, \n E LA REPUBBLICA DI SINGAPORE, \n DALL'ALTRA \n\n L'UNIONE EUROPEA, di seguito \u00abl'Unione\u00bb, \n e \n IL REGNO DEL BELGIO, \n LA REPUBBLICA DI BULGARIA, \n LA REPUBBLICA CECA, \n IL REGNO DI DANIMARCA, \n LA REPUBBLICA FEDERALE DI GERMANIA, \n LA REPUBBLICA DI ESTONIA, \n L'IRLANDA, \n LA REPUBBLICA ELLENICA, \n IL REGNO DI SPAGNA, \n LA REPUBBLICA FRANCESE, \n LA REPUBBLICA DI CROAZIA, \n LA REPUBBLICA ITALIANA, \n LA REPUBBLICA DI CIPRO, \n LA REPUBBLICA DI LETTONIA, \n LA REPUBBLICA DI LITUANIA, \n IL GRANDUCATO DI LUSSEMBURGO, \n L'UNGHERIA, \n LA REPUBBLICA DI MALTA, \n IL REGNO DEI PAESI BASSI, \n LA REPUBBLICA D'AUSTRIA, \n LA REPUBBLICA DI POLONIA, \n LA REPUBBLICA PORTOGHESE, \n LA ROMANIA, \n LA REPUBBLICA DI SLOVENIA, \n LA REPUBBLICA SLOVACCA, \n LA REPUBBLICA DI FINLANDIA, \n IL REGNO DI SVEZIA, \n IL REGNO UNITO DI GRAN BRETAGNA E IRLANDA DEL NORD, \n parti contraenti del trattato sull'Unione europea e del trattato sul funzionamento dell'Unione europea, di seguito \u00abgli Stati membri\u00bb, \n\n da una parte, e \n\n LA REPUBBLICA DI SINGAPORE, \n\n dall'altra, \n\n di seguito denominati congiuntamente \u00able parti\u00bb, \n\n CONSIDERANDO i tradizionali vincoli di amicizia tra le parti e gli stretti legami storici, politici ed economici che le uniscono; \n CONSIDERANDO la particolare importanza che le parti ascrivono alla natura globale delle loro relazioni reciproche; \n CONSIDERANDO che per le parti il presente accordo rientra in una pi\u00f9 ampia e coerente relazione governata da accordi sottoscritti da entrambe; \n RIBADENDO l'adesione delle parti al rispetto dei principi democratici, dei diritti umani e delle libert\u00e0 fondamentali sanciti dalla DICHIARAZIONE universale dei diritti dell'uomo e da altri strumenti internazionali applicabili in materia di diritti umani di cui le parti sono parti contraenti; \n RIBADENDO l'adesione delle parti ai principi dello stato di diritto e del buon governo e il loro comune desiderio di promuovere il progresso economico e sociale dei loro popoli, tenendo conto dei principi dello sviluppo sostenibile e dell'esigenza di tutelare l'ambiente; \n RIBADENDO il comune desiderio di intensificare la cooperazione in materia di stabilit\u00e0, giustizia e sicurezza internazionali come requisito indispensabile per promuovere uno sviluppo socioeconomico sostenibile, l'eliminazione della povert\u00e0 e il conseguimento degli obiettivi di sviluppo del millennio delle Nazioni Unite (ONU); \n ESPRIMENDO un impegno deciso volto a combattere tutte le forme di terrorismo e a creare efficaci strumenti internazionali per la sua definitiva eliminazione nel rispetto degli strumenti pertinenti, in particolare della risoluzione n. 1373, adottati dal Consiglio di sicurezza delle Nazioni Unite; \n CONSIDERANDO che l'Unione ha adottato nel 2001 e aggiornato nel 2004 un piano d'azione globale per la lotta contro il terrorismo e ha conseguentemente preso una serie di misure; considerando che all'indomani degli attentati di Madrid il Consiglio europeo ha, in data 25 marzo 2004, adottato un'importante dichiarazione sulla lotta al terrorismo e che nel dicembre 2005 l'Unione ha anche adottato una strategia antiterrorismo; \n RIBADENDO che i delitti pi\u00f9 gravi che riguardano l'insieme della comunit\u00e0 internazionale non possono rimanere impuniti e che la loro repressione deve essere efficacemente garantita mediante misure adottate a livello nazionale e mediante il rafforzamento della cooperazione internazionale; \n CONSIDERANDO che il corretto e indipendente funzionamento della Corte penale internazionale rappresenta un importante sviluppo ai fini della pace e della giustizia nel mondo; \n CONSIDERANDO che il Consiglio europeo ha individuato nella proliferazione delle armi di distruzione di massa e dei relativi vettori una grave minaccia per la sicurezza internazionale e ha adottato il 12 dicembre 2003 una strategia contro la proliferazione delle armi di distruzione di massa, dopo che il Consiglio dell'Unione europea aveva gi\u00e0 adottato in data 17 novembre 2003 una politica dell'Unione per l'integrazione delle politiche di non proliferazione nelle relazioni dell'Unione con i paesi terzi; considerando altres\u00ec che l'adozione per consenso della risoluzione n. 1540 del Consiglio di sicurezza delle Nazioni Unite sottolinea l'impegno dell'intera comunit\u00e0 internazionale a combattere la proliferazione delle armi di distruzione di massa (ADM) e dei relativi vettori, come ribadito con l'adozione delle risoluzioni nn. 1673 e 1810 del Consiglio di Sicurezza delle Nazioni Unite; \n CONSIDERANDO che il Consiglio europeo ha definito le armi leggere e di piccolo calibro (SALW) una minaccia crescente per la pace, la sicurezza e lo sviluppo e ha adottato, in data 16 dicembre 2005, una strategia volta a combattere l'accumulazione e il traffico illeciti di armi leggere e di piccolo calibro e relative munizioni, sottolineando l'esigenza di garantire un approccio globale e coerente tra le politiche di sicurezza e di sviluppo; \n RICONOSCENDO l'importanza dell'accordo di cooperazione del 7 marzo 1980 tra la Comunit\u00e0 economica europea e l'Indonesia, la Malaysia, le Filippine, Singapore e la Tailandia, Stati membri dell'Associazione delle nazioni del sud-est asiatico (ASEAN) e dei successivi protocolli di adesione; \n RICONOSCENDO l'importanza di rafforzare le attuali relazioni tra le parti al fine di intensificare la loro cooperazione, e la comune volont\u00e0 di consolidare, approfondire e diversificare le relazioni nei settori di reciproco interesse su basi di parit\u00e0, rispetto dell'ambiente naturale e mutuo vantaggio; \n CONFERMANDO il loro desiderio di intensificare, in piena sintonia con le attivit\u00e0 condotte in ambito regionale, la cooperazione fra l'Unione e la Repubblica di Singapore sulla base di valori comuni e di un mutuo vantaggio; \n CONFERMANDO il loro desiderio di migliorare la comprensione tra l'Asia e l'Europa su basi di parit\u00e0, di rispetto reciproco delle rispettive norme culturali e politiche e di accettazione delle differenze di opinione; \n CONFERMANDO il loro desiderio di rafforzare le relazioni commerciali attraverso la conclusione di un accordo di libero scambio; \n OSSERVANDO che le disposizioni del presente accordo che rientrano nell'ambito di applicazione della parte terza, titolo V, del trattato sul funzionamento dell'Unione europea vincolano il Regno Unito e l'Irlanda in quanto parti contraenti distinte e non in quanto Stati membri dell'Unione europea, a meno che l'Unione, il Regno Unito e/o l'Irlanda non abbiano congiuntamente notificato alla Repubblica di Singapore che il Regno Unito e/o l'Irlanda sono vincolati in quanto Stati membri dell'Unione, conformemente al protocollo n. 21 sulla posizione del Regno Unito e dell'Irlanda rispetto allo spazio di libert\u00e0, sicurezza e giustizia allegato al trattato sull'Unione europea e al trattato sul funzionamento dell'Unione europea. Se il Regno Unito e/o l'Irlanda cessano di essere vincolati in quanto Stati membri dell'Unione conformemente all'articolo 4 bis del protocollo n. 21, l'Unione insieme al Regno Unito e/o all'Irlanda informa immediatamente la Repubblica di Singapore di ogni cambiamento intervenuto nella loro posizione, nel qual caso il Regno Unito e/o l'Irlanda restano vincolati dalle disposizioni del presente accordo a titolo individuale. Le medesime disposizioni si applicano alla Danimarca conformemente al protocollo n. 22 sulla posizione della Danimarca allegato ai suddetti trattati, \nHANNO CONVENUTO QUANTO SEGUE: \n\n Art. 1. \n Principi generali \n\n 1. Il rispetto dei principi democratici, dello stato di diritto e dei diritti umani fondamentali, quali sanciti dalla Dichiarazione universale dei diritti dell'uomo e dagli altri strumenti internazionali applicabili in materia di diritti umani di cui le parti sono parti contraenti, \u00e8 alla base delle politiche interne e internazionali delle parti e costituisce un elemento essenziale del presente accordo. \n 2. Le parti confermano i loro valori comuni enunciati nella Carta delle Nazioni Unite (Carta dell'ONU). \n 3. Le parti ribadiscono l'impegno a promuovere lo sviluppo sostenibile, a cooperare per affrontare le sfide poste dai cambiamenti climatici e dalla globalizzazione e a contribuire al conseguimento degli obiettivi di sviluppo del millennio. \n 4. Le parti ribadiscono l'adesione ai principi del buon governo, allo stato di diritto, compresa l'indipendenza del potere giudiziario, e alla lotta contro la corruzione. \n 5. Le parti cooperano a norma del presente accordo secondo modalit\u00e0 conformi alle loro rispettive disposizioni legislative, normative e regolamentari interne. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:09:58.136504"}
{"text": "\n\n\n Art. 2. \n Finalit\u00e0 della cooperazione \n\n Nell'intento di rafforzare le relazioni bilaterali, le parti si impegnano a mantenere un dialogo globale e a promuovere una maggiore cooperazione nei settori di reciproco interesse, puntando in particolare a: \n a) istituire una cooperazione in tutte le sedi e le organizzazioni regionali e internazionali competenti; \n b) istituire una cooperazione per la lotta al terrorismo e alla criminalit\u00e0 transnazionale; \n c) istituire una cooperazione per la lotta contro i pi\u00f9 gravi crimini di portata internazionale; \n d) istituire una cooperazione per la lotta contro la proliferazione delle armi di distruzione di massa e dei relativi vettori, contro la costituzione di scorte illegali di armi leggere e di piccolo calibro e il loro commercio illegale in tutti i suoi aspetti; \n e) creare le condizioni e promuovere l'espansione e lo sviluppo degli scambi tra le parti con reciproco vantaggio; \n f) istituire una cooperazione in tutti i settori di reciproco interesse che attengono al commercio e agli investimenti, allo scopo di facilitare i flussi commerciali e di investimento, prevenendo ed eliminando eventuali ostacoli, secondo modalit\u00e0 coerenti e complementari con le iniziative regionali UE-ASEAN presenti e future; \n g) istituire una cooperazione in materia di giustizia, libert\u00e0 e sicurezza, anche per quanto riguarda lo stato di diritto e la cooperazione giudiziaria, la protezione dei dati, la migrazione, il traffico e la tratta di esseri umani, la lotta alla criminalit\u00e0 organizzata transnazionale, il riciclaggio di denaro e gli stupefacenti; \n h) istituire una cooperazione in tutti gli altri settori di reciproco interesse, in particolare le dogane, la politica macroeconomica e le istituzioni finanziarie, la fiscalit\u00e0, la politica industriale, le piccole e medie imprese, la societ\u00e0 dell'informazione, la scienza e la tecnologia, l'energia, i trasporti, l'istruzione e la cultura, l'ambiente e le risorse naturali, la sanit\u00e0 e le statistiche; \n i) rafforzare e promuovere la partecipazione, presente e futura, della Repubblica di Singapore ai programmi di cooperazione per l'Asia dell'Unione; \n j) promuovere il ruolo e la visibilit\u00e0 che ciascuna parte ha nelle regioni dell'altra; \n k) istituire un dialogo regolare con l'obiettivo di migliorare la reciproca comprensione delle rispettive societ\u00e0 e di sensibilizzare alle diverse visioni culturali, religiose e sociali in Asia e in Europa. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:10:02.235782"}
{"text": "\n\n\n Art. 3. \n Cooperazione nelle organizzazioni regionali e internazionali \n\n 1. Le parti si impegnano a scambiarsi opinioni e a collaborare nelle sedi e nelle organizzazioni regionali e internazionali quali le Nazioni Unite, il dialogo ASEAN-UE, il Forum regionale dell'ASEAN, il vertice Asia-Europa (ASEM) e l'Organizzazione mondiale del commercio (OMC), ove convengano in merito al reciproco vantaggio di tali scambi e di tale cooperazione. \n 2. Le parti convengono inoltre di promuovere la cooperazione nei suddetti ambiti, sempre che consensuale, tra think-tank, universit\u00e0, organizzazioni non governative e media tramite l'organizzazione di seminari, conferenze e altre attivit\u00e0 correlate. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:10:06.335954"}
{"text": "\n\n\n Art. 4. \n Cooperazione regionale e bilaterale \n\n 1. Per ciascun settore oggetto di dialogo e di cooperazione a norma del presente accordo, e riservando la debita centralit\u00e0 e attenzione alle questioni che rientrano nella cooperazione bilaterale, le parti concordano di svolgere le attivit\u00e0 pertinenti a livello bilaterale o regionale o combinando i due livelli. Nella scelta del livello adeguato, le parti si adoperano per massimizzare l'impatto sull'UE e sui partner dell'ASEAN e per promuovere la partecipazione dell'UE e dei partner dell'ASEAN sfruttando al meglio le risorse disponibili, tenendo conto della fattibilit\u00e0 politica e istituzionale e garantendo coerenza con altre attivit\u00e0 che vedono coinvolti l'Unione e i partner dell'ASEAN. \n 2. Le parti possono, se del caso, decidere di fornire sostegno finanziario ad attivit\u00e0 di cooperazione nei settori contemplati dal presente accordo o a esso collegati, compatibilmente con le rispettive procedure e risorse finanziarie. La cooperazione pu\u00f2 comprendere, in particolare, l'organizzazione di programmi di formazione, workshop e seminari, scambi di esperti, studi e altre azioni concordate tra le parti. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:10:10.434484"}
{"text": "\n\n\n Art. 5. \n Cooperazione nella lotta al terrorismo \n\n Le parti ribadiscono l'importanza della lotta al terrorismo nel rispetto dello stato di diritto e dei rispettivi obblighi a norma della Carta delle Nazioni Unite, delle risoluzioni pertinenti del Consiglio di sicurezza delle Nazioni Unite e del diritto internazionale, compresi il diritto dei diritti umani, il diritto dei rifugiati e il diritto umanitario internazionale applicabili. In questo quadro le parti, tenuto conto della strategia globale delle Nazioni Unite contro il terrorismo, di cui alla risoluzione n. 60/288 dell'Assemblea generale delle Nazioni Unite dell'8 settembre 2006, e della dichiarazione comune UE-ASEAN del 28 gennaio 2003 sulla cooperazione per la lotta al terrorismo, convengono di cooperare per la prevenzione e la repressione del terrorismo, in particolare nelle forme seguenti: \n a) nel quadro della piena applicazione della risoluzione n. 1373 del Consiglio di sicurezza delle Nazioni Unite e di altri pertinenti risoluzioni dell'ONU, convenzioni e strumenti internazionali; \n b) attraverso lo scambio di informazioni sui gruppi terroristici e sulle loro reti di sostegno conformemente al diritto internazionale e nazionale applicabile; \n c) mediante lo scambio di pareri sui mezzi e sui metodi utilizzati per contrastare il terrorismo, anche sotto i profili tecnici e della formazione, e mediante lo scambio di esperienze in materia di prevenzione del terrorismo; \n d) mediante la collaborazione cos\u00ec da rafforzare il consenso internazionale sulla lotta al terrorismo e il relativo quadro normativo e cos\u00ec da pervenire quanto prima a un accordo sulla convenzione globale sul terrorismo internazionale che completi gli attuali strumenti antiterrorismo delle Nazioni Unite; \n e) mediante la promozione della cooperazione tra gli Stati membri delle Nazioni Unite cos\u00ec da dare efficace applicazione, con tutti gli strumenti opportuni, alla strategia globale delle Nazioni Unite contro il terrorismo; \n f) mediante la condivisione delle migliori pratiche in materia di tutela dei diritti umani nella lotta contro il terrorismo. \n Le parti convengono che la cooperazione di cui al presente articolo si svolge conformemente a quanto previsto dalle rispettive disposizioni legislative, normative e regolamentari interne. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:10:14.529686"}
{"text": "\n\n\n Art. 6. \n Attuazione degli obblighi internazionali al fine di \n punire i gravi crimini di portata internazionale \n\n 1. Le parti ribadiscono che i delitti pi\u00f9 gravi che riguardano l'insieme della comunit\u00e0 internazionale non possono rimanere impuniti e che la loro repressione deve essere efficacemente garantita mediante misure adottate a livello nazionale e nel rispetto dei rispettivi obblighi internazionali, cooperando nei tribunali internazionali istituiti a tal fine. \n 2. Le parti ritengono che l'istituzione e l'efficace funzionamento di tali tribunali costituisca un passo avanti importante ai fini della pace e della giustizia internazionali. Le parti decidono di collaborare per condividere le esperienze e le competenze tecniche relative agli adeguamenti giuridici richiesti per attuare e adempiere i rispettivi obblighi internazionali. \n 3. Le parti riconoscono l'importanza della Corte penale internazionale nel contesto della lotta contro l'impunit\u00e0 e convengono di impegnarsi in un dialogo sul suo funzionamento imparziale e indipendente. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:10:18.630393"}
{"text": "\n\n\n Art. 7. \n Lotta contro la proliferazione delle \n armi di distruzione di massa \n\n 1. Le parti ritengono che la proliferazione delle armi di distruzione di massa e dei relativi vettori, a livello di soggetti statali e non statali, costituisca una delle pi\u00f9 gravi minacce alla stabilit\u00e0 e alla sicurezza internazionali. \n 2. Le parti convengono pertanto di cooperare e di contribuire alla lotta contro la proliferazione delle armi di distruzione di massa e dei relativi vettori garantendo il pieno rispetto e l'attuazione a livello nazionale degli obblighi che a esse incombono in virt\u00f9 dei trattati e degli accordi internazionali sul disarmo e sulla non proliferazione, nonch\u00e9 delle altre risoluzioni pertinenti delle Nazioni Unite e degli strumenti internazionali applicabili di cui le parti sono parti contraenti. Le parti convengono che la presente disposizione costituisce un elemento essenziale del presente accordo. \n 3. Le parti convengono inoltre di cooperare e di contribuire alla lotta contro la proliferazione delle armi di distruzione di massa e dei relativi vettori mediante: \n a) l'adozione a opera di ciascuna di esse delle misure necessarie per la firma e la ratifica di tutti gli altri strumenti internazionali pertinenti in materia di lotta contro la proliferazione delle armi di distruzione di massa o per l'adesione ai medesimi, e per la loro piena applicazione; \n b) l'istituzione di un efficace sistema di controlli nazionali all'esportazione, che verifichi l'esportazione e il transito delle merci collegate alle armi di distruzione di massa, compreso un controllo dell'uso finale dei beni/delle tecnologie a duplice uso, con efficaci strumenti di applicazione amministrativa o giurisdizionale, incluse sanzioni effettive e misure preventive in caso di violazione dei controlli all'esportazione. \n 4. Nel quadro della cooperazione, le parti convengono di avere un dialogo regolare sulle questioni che attengono alla lotta contro la proliferazione delle armi di distruzione di massa. Il dialogo pu\u00f2 svolgersi a livello regionale. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:10:22.731963"}
{"text": "\n\n\n Art. 8. \n Armi leggere e di piccolo calibro \n\n 1. Le parti riconoscono che la fabbricazione, il trasferimento e la circolazione illegali di armi leggere e di piccolo calibro, munizioni comprese, il loro eccessivo accumulo e la loro diffusione incontrollata continuano a rappresentare una grave minaccia per la pace e la sicurezza internazionale. \n 2. Le parti convengono di rispettare e adempiere integralmente i rispettivi obblighi in materia di lotta al commercio illegale di armi leggere e di piccolo calibro e relative munizioni, conformemente agli accordi internazionali di cui esse sono parti contraenti e alle risoluzioni pertinenti del Consiglio di Sicurezza delle Nazioni Unite; convengono inoltre di rispettare e adempiere appieno gli impegni assunti nel quadro di altri strumenti internazionali applicabili in questo settore, quali il programma d'azione delle Nazioni Unite per prevenire, combattere ed eliminare il commercio illecito di armi leggere e di piccolo calibro in tutti i suoi aspetti. \n 3. Le parti si impegnano, conformemente ai loro obblighi internazionali, a cooperare e a garantire il coordinamento, la complementarit\u00e0 e la sinergia degli sforzi intesi a lottare contro il commercio illegale di armi leggere e di piccolo calibro e relative munizioni a livello mondiale, regionale, subregionale e nazionale e concordano di avviare un dialogo regolare che consenta di sostenere e consolidare tale impegno. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:10:26.836625"}
{"text": "\n\n\n Art. 9. \n Principi generali \n\n 1. Le parti avviano un dialogo bilaterale in materia di scambi e di investimenti al fine di rafforzare e promuovere il sistema multilaterale degli scambi e il commercio bilaterale tra le parti. \n 2. A tal fine, le parti attuano la cooperazione reciproca nel settore degli scambi e degli investimenti anche tramite l'accordo di libero scambio. Il suddetto accordo costituisce un accordo specifico che attua le disposizioni in materia di scambi contenute nel presente accordo e costituisce parte integrante del complesso delle relazioni bilaterali e del quadro istituzionale comune, di cui all'articolo 43, paragrafo 3. \n 3. Le parti possono decidere di sviluppare le loro relazioni in materia di scambi e di investimenti, affrontando, tra l'altro, le questioni di cui agli articoli da 10 a 16. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:10:30.933602"}
{"text": "\n\n\n Art. 10. \n Questioni sanitarie e fitosanitarie (SPS) \n\n Le parti possono discutere e scambiarsi informazioni sulle rispettive legislazioni e procedure di certificazione e di controllo, segnatamente nel quadro dell'accordo sull'applicazione delle misure sanitarie e fitosanitarie, contenuto nell'allegato 1A dell'accordo che istituisce l'Organizzazione mondiale del commercio, fatto a Marrakech il 15 aprile 1994. \n La cooperazione pu\u00f2 riguardare: \n a) l'esame dei problemi sanitari e fitosanitari bilaterali sollevati da una delle parti; \n b) lo scambio di informazioni su questioni sanitarie e fitosanitarie; \n c) la promozione dell'impiego delle norme internazionali, ove esistenti; \n d) l'istituzione di un meccanismo di dialogo sulle migliori pratiche in materia di norme, procedure di prova e di certificazione, e la valutazione delle norme regionali o nazionali al fine di stabilirne l'equivalenza. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:10:35.032012"}
{"text": "\n\n\n Art. 11. \n Questioni inerenti agli ostacoli tecnici \n agli scambi (TBT) \n\n Le parti promuovono l'impiego delle norme internazionali, collaborano e si scambiano informazioni sulle norme, sulle procedure di valutazione della conformit\u00e0 e sui regolamenti tecnici, in particolare nel quadro dell'accordo OMC sugli ostacoli tecnici agli scambi. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:10:39.144839"}
{"text": "\n\n\n Art. 12. \n Dogane \n\n 1. Le parti condividono le esperienze ed esaminano le possibilit\u00e0 di: semplificare le procedure di importazione, esportazione e le altre procedure doganali, garantire la trasparenza dei regolamenti doganali e commerciali, sviluppare la cooperazione doganale e meccanismi efficaci di assistenza, e promuovere la convergenza di vedute e azioni comuni nell'ambito delle pertinenti iniziative internazionali, anche per quanto riguarda la facilitazione del commercio. \n 2. Le parti prestano particolare attenzione al miglioramento della sicurezza del commercio internazionale, assicurando un approccio che concili la facilitazione del commercio con la lotta contro le frodi e le irregolarit\u00e0. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:10:43.293531"}
{"text": "\n\n\n Art. 13. \n Investimenti \n\n Le parti possono incoraggiare lo sviluppo di un contesto stabile e attraente per gli investimenti reciproci mediante un dialogo regolare volto a rafforzare la comprensione e la cooperazione in materia di investimenti, a ricercare i meccanismi amministrativi per agevolare i flussi di investimenti e a promuovere norme stabili, trasparenti, aperte e non discriminatorie per gli investitori. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:10:47.393124"}
{"text": "\n\n\n Art. 14. \n Politica della concorrenza \n\n Le parti possono promuovere l'introduzione e l'applicazione efficaci di regole della concorrenza e la diffusione di informazioni al fine di migliorare la trasparenza e la certezza del diritto per le imprese che operano sui mercati dell'altra parte. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:10:51.490216"}
{"text": "\n\n\n Art. 15. \n Servizi \n\n Le parti possono avviare un dialogo regolare volto, in particolare, allo scambio di informazioni sui rispettivi contesti normativi, alla promozione dell'accesso ai mercati dell'altra parte e alle fonti di capitale e alla tecnologia, nonch\u00e9 all'espansione degli scambi di servizi tra le due regioni e sui mercati dei paesi terzi. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:10:55.590374"}
{"text": "\n\n\n Art. 16. \n Protezione della propriet\u00e0 intellettuale \n\n Le parti considerano rilevanti i diritti di propriet\u00e0 intellettuale(1), riconoscendone l'importanza crescente per la creazione di prodotti, servizi e tecnologie innovativi nei rispettivi paesi e convengono di continuare a collaborare e a scambiarsi informazioni non riservate in merito ad attivit\u00e0 e progetti definiti di comune accordo, con l'obiettivo di promuovere, proteggere e far rispettare tali diritti, anche attraverso un'applicazione efficace ed efficiente a livello doganale. \n\n__________ \n (1) Ai fini del presente articolo, l'espressione \"diritti di propriet\u00e0 intellettuale\" comprende: \n a) tutte le categorie di propriet\u00e0 intellettuale di cui alla parte II, sezioni da 1 a 7, dell'accordo sugli aspetti dei diritti di propriet\u00e0 intellettuale attinenti al commercio che figura nell'allegato1C dell'accordo che istituisce l'Organizzazione mondiale del commercio, fatto a Marrakech il 15 aprile 1994, in particolare: \n i) diritto d'autore e diritti connessi; \n ii) brevetti; \n iii) marchi; \n iv) disegni industriali; \n v) topografie di prodotti a semiconduttori; \n vi) indicazioni geografiche; \n vii) protezione di informazioni segrete; \n b) privative per ritrovati vegetali. \n Ai fini del presente accordo, i \"brevetti\" comprendono, in relazione all'Unione, i diritti derivanti da certificati protettivi complementari \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:10:59.692442"}
{"text": "\n\n\n Art. 17. \n Stato di diritto e cooperazione giudiziaria \n\n 1. Nella loro cooperazione in materia di giustizia, libert\u00e0 e sicurezza, le parti attribuiscono particolare importanza alla promozione dello stato di diritto e al rafforzamento delle istituzioni a tutti i livelli per quanto riguarda, in particolare, l'applicazione della legge e l'amministrazione della giustizia. \n 2. La cooperazione tra le parti comprende anche reciproci scambi di informazioni sui sistemi giuridici e sulla legislazione. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:11:03.790541"}
{"text": "\n\n\n Art. 18. \n Protezione dei dati \n\n 1. Le parti convengono di istituire un dialogo per migliorare la protezione dei dati personali facendo riferimento ai principi e alle migliori pratiche internazionali, come quelli contenuti negli orientamenti ONU per la gestione degli schedari computerizzati di dati personali (risoluzione n. 45/95 dell'Assemblea generale delle Nazioni Unite del 14 dicembre 1990). \n 2. La cooperazione in materia di protezione dei dati personali pu\u00f2 riguardare, tra l'altro, lo scambio di informazioni e di competenze. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:11:07.889667"}
{"text": "\n\n\n Art. 19. \n Migrazione \n\n 1. Le parti ribadiscono l'importanza della gestione congiunta dei flussi migratori tra i rispettivi territori. \n 2. Le parti istituiscono un meccanismo di dialogo sulle questioni connesse alla migrazione, tra cui la migrazione legale e illegale, il traffico e la tratta di esseri umani, nonch\u00e9 sulle questioni che attengono alla protezione internazionale di coloro che ne hanno bisogno. Tale dialogo \u00e8 instaurato sulla base di un programma, di condizioni e di temi definiti di comune accordo. \n 3. Ciascuna parte pu\u00f2, ove lo ritenga opportuno, includere le problematiche migratorie nelle proprie strategie di sviluppo economico e sociale secondo la propria prospettiva di paese di origine, di transito e/o di destinazione dei migranti. \n 4. La cooperazione tra le parti si basa su una valutazione delle esigenze specifiche delle parti, realizzata attraverso una consultazione reciproca tra le medesime. Le parti convengono che tale cooperazione si svolge secondo quanto consentito dalle disposizioni legislative, normative e regolamentari e dalle politiche nazionali e dell'Unione. Tale cooperazione pu\u00f2 riguardare in particolare: \n a) le cause di fondo della migrazione; \n b) l'evoluzione e l'attuazione degli obblighi di ciascuna delle parti a norma del diritto internazionale delle migrazioni, compresa la protezione internazionale di coloro che ne hanno bisogno; \n c) le norme di ammissione, i diritti e lo status delle persone ammesse, l'equo trattamento, l'istruzione, la formazione e l'integrazione degli stranieri legalmente residenti, le misure contro il razzismo e la xenofobia; \n d) l'istituzione di un'efficace politica di prevenzione dell'immigrazione clandestina, del traffico di migranti e della tratta di esseri umani, comprendente le modalit\u00e0 di lotta contro le reti di passatori e di trafficanti e le forme di protezione delle vittime di tale tratta; \n e) il rimpatrio, in condizioni di rispetto della dignit\u00e0 umana, delle persone che risiedono illegalmente, compresa la promozione del rientro volontario; \n f) le questioni ritenute di reciproco interesse in materia di visti e di sicurezza dei documenti di viaggio; \n g) le questioni ritenute di reciproco interesse in materia di controlli alle frontiere. \n 5. Nel quadro della cooperazione volta a prevenire e contrastare l'immigrazione clandestina, le Parti convengono inoltre quanto segue: \n a) la Repubblica di Singapore riammette i suoi cittadini illegalmente presenti nel territorio di uno Stato membro previa richiesta di quest'ultimo e senza ulteriori formalit\u00e0 una volta accertata la cittadinanza; \n b) ogni Stato membro riammette i suoi cittadini illegalmente presenti nel territorio della Repubblica di Singapore previa richiesta di quest'ultima e senza ulteriori formalit\u00e0 una volta accertata la cittadinanza. \n Gli Stati membri e la Repubblica di Singapore forniscono ai propri cittadini i documenti d'identit\u00e0 necessari a tal fine. Se la persona da riammettere non \u00e8 in possesso di alcun documento o non dispone di altre prove della sua cittadinanza, le rappresentanze diplomatiche e consolari competenti della parte nella quale la persona deve essere riammessa (ossia lo Stato membro interessato o la Repubblica di Singapore), su richiesta dell'altra parte (ossia la Repubblica di Singapore o lo Stato membro interessato), interrogano la persona da riammettere al fine di accertarne la cittadinanza. \n 6. Le parti convengono di negoziare, previa richiesta, la conclusione di un accordo tra l'Unione e la Repubblica di Singapore che disciplini la riammissione dei cittadini della Repubblica di Singapore e degli Stati membri, dei cittadini di altri paesi e degli apolidi. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:11:11.993290"}
{"text": "\n\n\n Art. 20. \n Lotta alla criminalit\u00e0 organizzata \n\n Le parti convengono di cooperare nella lotta alla criminalit\u00e0 organizzata e alla corruzione. Tale cooperazione intende in particolare applicare e promuovere, se del caso, le norme e gli strumenti internazionali pertinenti, quali la convenzione delle Nazioni Unite contro la criminalit\u00e0 organizzata transnazionale e la convenzione delle Nazioni Unite contro la corruzione. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:11:16.086941"}
{"text": "\n\n\n Art. 21. \nCooperazione nella lotta al riciclaggio di denaro e al finanziamento del terrorismo \n\n 1. Le parti convengono sulla necessit\u00e0 di adoperarsi e cooperare al fine di impedire che i rispettivi sistemi finanziari siano utilizzati per riciclare i proventi delle attivit\u00e0 illecite, conformemente alle raccomandazioni della task force \u00abAzione finanziaria\u00bb (FATF). \n 2. Le parti procedono a scambi di competenze in settori quali l'elaborazione e l'applicazione di disposizioni regolamentari e il funzionamento efficiente di norme e meccanismi idonei. \n 3. La cooperazione consente, in particolare e per quanto possibile, lo scambio di informazioni e competenze pertinenti in materia di adozione di norme adeguate per la lotta al riciclaggio del denaro e al finanziamento del terrorismo, equivalenti a quelle adottate dagli organismi internazionali che operano nel settore, come la FATF. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:11:20.184304"}
{"text": "\n\n\n Art. 22. \n Cooperazione in materia di droghe illecite \n\n 1. Le parti collaborano per garantire un approccio equilibrato basato su un coordinamento efficace tra le autorit\u00e0 competenti, comprese, a seconda dei casi, quelle della sanit\u00e0, della giustizia, dell'interno e delle dogane, al fine di ridurre l'offerta, il traffico e la domanda di droghe illecite e le conseguenze negative per gli individui e la societ\u00e0 nel suo insieme che derivano dall'abuso di droghe. Le parti collaborano inoltre per garantire una prevenzione pi\u00f9 efficace della diversione dei precursori delle droghe. \n 2. Le parti concordano i metodi di cooperazione per conseguire tali obiettivi. Le azioni si basano su principi concordati, ispirati alle convenzioni internazionali pertinenti, alla dichiarazione politica e alla dichiarazione speciale sui principi guida per la riduzione della domanda di droga, adottate dalla ventesima sessione speciale dell'Assemblea Generale delle Nazioni Unite nel giugno 1998, e alla dichiarazione politica e al piano d'azione sulla cooperazione internazionale verso una strategia integrata e bilanciata di lotta per affrontare il problema mondiale della droga, adottati in occasione della 52\u00aa sessione della commissione Stupefacenti dell'ONU nel marzo 2009. \n 3. Le parti procedono a scambi di competenze in settori quali l'elaborazione della legislazione e delle politiche nazionali, la creazione di enti e centri di informazione nazionali, la formazione del personale, la ricerca sugli stupefacenti e la prevenzione della diversione dei precursori utilizzati per la produzione illecita di stupefacenti e sostanze psicotrope. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:11:24.282754"}
{"text": "\n\n\n Art. 23. \n Cooperazione in materia di diritti umani \n\n 1. Le parti decidono di cooperare, ove reciprocamente concordato, al fine di promuovere e tutelare efficacemente i diritti umani, anche attraverso l'applicazione degli strumenti internazionali pertinenti in materia di diritti umani di cui le parti sono parti contraenti. \n 2. La cooperazione pu\u00f2 comprendere fra l'altro: \n a) la promozione dei diritti umani e l'educazione ai medesimi; \n b) il rafforzamento delle opportune istituzioni nazionali e regionali che si occupano di diritti umani; \n c) l'instaurazione di un dialogo ampio e costruttivo sui diritti umani; \n d) il rafforzamento della cooperazione in seno alle istituzioni delle Nazioni Unite che si occupano di diritti umani. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:11:28.379272"}
{"text": "\n\n\n Art. 24. \n Cooperazione in materia di servizi finanziari \n\n Le parti si adoperano per incentivare la cooperazione in materia di servizi finanziari su temi di reciproco interesse nell'ambito dei rispettivi programmi e quadri legislativi e, se del caso, conformemente alle disposizioni pertinenti dell'accordo di libero scambio di cui all'articolo 9, paragrafo 2. Tale cooperazione avviene tra le autorit\u00e0 di regolamentazione e di vigilanza finanziaria dell'Unione e della Repubblica di Singapore sui temi della regolamentazione e della vigilanza finanziaria. Le autorit\u00e0 di regolamentazione e di vigilanza finanziaria si consultano per definire gli strumenti di cooperazione pi\u00f9 adeguati. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:11:32.478672"}
{"text": "\n\n\n Art. 25. \n Dialogo sulla politica economica \n\n 1. Le parti convengono di cooperare per promuovere lo scambio di informazioni sulle rispettive tendenze e politiche economiche e la condivisione di esperienze in materia di coordinamento delle politiche economiche nell'ambito della cooperazione e dell'integrazione economica regionali. \n 2. Le parti si adoperano per approfondire il dialogo tra le rispettive autorit\u00e0 su questioni economiche che possono comprendere, in base a quanto concordato tra le parti medesime, la politica monetaria, la politica di bilancio (compresa quella fiscale), le finanze pubbliche, la stabilizzazione macroeconomica e il debito estero. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:11:36.618175"}
{"text": "\n\n\n Art. 26. \n Cooperazione in materia fiscale \n\n 1. Le parti riconoscono e si impegnano ad applicare, secondo quanto enunciato ai paragrafi 2 e 3, i principi del buon governo nel settore fiscale al fine di rafforzare e sviluppare le attivit\u00e0 economiche tenendo conto anche dell'esigenza di sviluppare un adeguato quadro normativo. \n 2. A tal fine e nel rispetto delle rispettive competenze, le parti riconoscono l'importanza di combattere le pratiche fiscali riconosciute come dannose da entrambe le parti, migliorano la cooperazione fiscale internazionale volta a combattere l'evasione fiscale e applicano le norme riconosciute a livello internazionale per la trasparenza e lo scambio di informazioni a fini fiscali sancite dal modello di convenzione fiscale sui redditi e sul patrimonio dell'OCSE del 2008, con l'obiettivo di consentire l'applicazione efficace delle rispettive norme fiscali. \n 3. Le parti convengono che l'applicazione di questi principi avviene, in particolare, nell'ambito degli accordi fiscali bilaterali, vigenti o futuri, tra la Repubblica di Singapore e gli Stati membri. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:11:40.716720"}
{"text": "\n\n\n Art. 27. \n Cooperazione in materia di politica industriale e di PMI \n\n 1. Le parti, tenendo conto delle politiche economiche e degli obiettivi economici di entrambe, convengono di promuovere la cooperazione in materia di politica industriale in tutti i settori da esse ritenuti idonei, nell'intento di migliorare, in particolare, la competitivit\u00e0 delle piccole e medie imprese (PMI). \n 2. Tale cooperazione ha per oggetto: \n a) lo scambio di informazioni e di esperienze sulla creazione di condizioni quadro atte a migliorare la competitivit\u00e0 delle PMI; \n b) la promozione della responsabilit\u00e0 sociale e dell'accountability delle imprese e di pratiche commerciali responsabili, tra cui il consumo e la produzione sostenibili. In questa cooperazione \u00e8 integrata la dimensione del consumatore, ad esempio per quanto riguarda le informazioni sui prodotti e il ruolo dei consumatori sul mercato; \n c) la promozione di contatti tra gli operatori economici e di coinvestimenti e la creazione di joint venture e di reti di informazione, in particolare nell'ambito dei programmi orizzontali esistenti dell'Unione, in modo da stimolare in particolare i trasferimenti di tecnologie soft e hard tra i partner; \n d) la facilitazione dell'accesso ai finanziamenti, l'informazione e la promozione dell'innovazione. \n 3. Le parti incoraggiano il rafforzamento delle relazioni tra i loro rispettivi settori privati nelle opportune sedi esistenti o di futura istituzione, anche attraverso meccanismi volti ad aiutare entrambe a promuovere l'internazionalizzazione delle PMI. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:11:44.814028"}
{"text": "\n\n\n Art. 28. \n Societ\u00e0 dell'informazione \n\n 1. Riconoscendo che le tecnologie dell'informazione e della comunicazione (TIC) costituiscono elementi essenziali della vita moderna e rivestono una vitale importanza per lo sviluppo economico e sociale, le parti si adoperano per coordinare le rispettive politiche in materia al fine di promuovere lo sviluppo economico. \n 2. La cooperazione in questo campo riguarda in particolare: \n a) la partecipazione al dialogo regionale globale sui diversi aspetti della societ\u00e0 dell'informazione, in particolare sulle politiche relative alle comunicazioni elettroniche e sulle migliori pratiche di regolamentazione in settori comprendenti tra l'altro, ma non esclusivamente, il rilascio di licenze per i servizi di telecomunicazione, il trattamento dei nuovi servizi di comunicazione elettronica, come i servizi di telefonia via Internet (VoIP), l'eliminazione dello spamming, il controllo del comportamento del vettore dominante e una maggiore trasparenza ed efficienza dell'autorit\u00e0 di regolamentazione; \n b) l'interconnessione e l'interoperabilit\u00e0 delle reti e dei servizi delle parti; \n c) la standardizzazione e la diffusione delle nuove tecnologie dell'informazione e della comunicazione; \n d) la promozione della cooperazione di ricerca tra le parti nel settore delle TIC; \n e) la cooperazione nell'ambito di progetti comuni di ricerca nel settore delle TIC; \n f) i profili di sicurezza della societ\u00e0 dell'informazione, secondo quanto reciprocamente concordato; \n g) la valutazione della conformit\u00e0 delle apparecchiature di telecomunicazione, comprese le apparecchiature radio. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:11:48.912466"}
{"text": "\n\n\n Art. 29. \n Cooperazione nei settori degli audiovisivi e dei media \n\n Le parti convengono di promuovere la cooperazione nei settori degli audiovisivi e dei media in generale. Le attivit\u00e0 di cooperazione comprendono tra l'altro, ma non esclusivamente: \n a) lo scambio di opinioni sulla politica in materia di audiovisivi e media; \n b) l'organizzazione congiunta di manifestazioni di reciproco interesse; \n c) le attivit\u00e0 di formazione in comune; \n d) la facilitazione delle coproduzioni e l'avvio di discussioni in materia di accordi di coproduzione audiovisiva. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:11:53.020212"}
{"text": "\n\n\n Art. 30. \n Cooperazione scientifica e tecnologica \n\n 1. Le parti incoraggiano, sviluppano e facilitano la cooperazione nei settori delle scienze, della tecnologia e dell'innovazione in settori di reciproco interesse, conformemente alle disposizioni legislative e regolamentari di entrambe le parti. \n 2. La cooperazione persegue i seguenti obiettivi: \n a) incoraggiare lo scambio di informazioni in materia di scienze, tecnologia e innovazione e per quanto riguarda le politiche e i programmi pertinenti; \n b) promuovere relazioni durature tra le comunit\u00e0 scientifiche, i centri di ricerca, le universit\u00e0 e i settori industriali delle parti; \n c) promuovere la formazione e la mobilit\u00e0 dei ricercatori e degli studenti degli istituti di istruzione superiore. \n 3. Nel rispetto della discussione tra le parti e previa consultazione delle agenzie che finanziano la ricerca in ciascun paese, la cooperazione pu\u00f2 concretizzarsi in progetti comuni di ricerca e/o scambi, riunioni, seminari e nella formazione di scienziati e studenti degli istituti di istruzione superiore nel quadro di programmi di mobilit\u00e0 internazionale che garantiscano la massima diffusione dei risultati della ricerca. \n 4. Nell'ambito della cooperazione, le parti promuovono la partecipazione dei rispettivi istituti di istruzione superiore, centri di ricerca e settori produttivi, PMI comprese. \n 5. Le parti convengono di impegnarsi in un'opera di sensibilizzazione in merito alle possibilit\u00e0 di cooperazione scientifica e tecnologica offerte dai rispettivi programmi. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:11:57.124040"}
{"text": "\n\n\n Art. 31. \n Energia \n\n 1. Le parti si adoperano per intensificare la cooperazione nel settore dell'energia al fine di: \n a) diversificare l'approvvigionamento energetico e sviluppare forme di energia nuove e rinnovabili su base commerciale; \n b) conseguire un uso razionale dell'energia, in particolare promuovendo la gestione della domanda di energia; \n c) favorire il trasferimento di tecnologie finalizzato a un uso efficiente dell'energia; \n d) contrastare i cambiamenti climatici, anche attraverso la fissazione del prezzo del carbonio (carbon pricing); \n e) migliorare lo sviluppo delle capacit\u00e0, anche attraverso la possibilit\u00e0 della formazione, e facilitare gli investimenti nel settore dell'energia sulla base di norme trasparenti, non discriminatorie e compatibili con il mercato; \n f) promuovere la concorrenza nel mercato dell'energia. \n 2. A tal fine, le parti si adoperano per incoraggiare i contatti tra gli organismi competenti in materia di pianificazione energetica e promuovere lo svolgimento di attivit\u00e0 comuni di ricerca tra gli istituti di ricerca e le universit\u00e0, in particolare nelle sedi regionali competenti. Le due parti esaminano le ulteriori possibilit\u00e0 di intensificare la cooperazione in materia di sicurezza e protezione nucleare, entro i limiti dei rispettivi quadri giuridici e politici. Con riferimento all'articolo 34 e alle conclusioni del vertice mondiale sullo sviluppo sostenibile (WSSD) svoltosi a Johannesburg nel 2002, le parti possono cercare di affrontare il problema del rapporto fra l'accesso a servizi energetici a prezzi accessibili e lo sviluppo sostenibile. Queste attivit\u00e0 possono essere promosse in collaborazione con l'iniziativa Energia dell'Unione europea varata in occasione del vertice mondiale sullo sviluppo sostenibile. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:12:01.222149"}
{"text": "\n\n\n Art. 32. \n Trasporti \n\n 1. Le parti convengono di rafforzare ulteriormente e di comune accordo la cooperazione in tutti i settori pertinenti della politica dei trasporti allo scopo di migliorare la circolazione delle merci e dei passeggeri, promuovere la sicurezza, contrastare gli atti di pirateria e di rapina a mano armata contro le navi, promuovere la protezione dell'ambiente e standard operativi elevati, nonch\u00e9 al fine di rendere pi\u00f9 efficienti i rispettivi sistemi di trasporto. \n Le parti, nel richiamare quanto disposto dall'articolo 1, paragrafo 5, del presente accordo, ribadiscono che la cooperazione in tutti i settori pertinenti dei trasporti \u00e8 assoggettata alle rispettive disposizioni legislative, normative e regolamentari interne. \n 2. La cooperazione tra le parti a norma del paragrafo 1 \u00e8 volta a promuovere: \n a) lo scambio di informazioni sulle rispettive politiche in materia di trasporti, in particolare per quanto concerne il trasporto urbano e l'interconnessione e l'interoperabilit\u00e0 delle reti di trasporto multimodali, nonch\u00e9 la gestione delle ferrovie, dei porti e degli aeroporti; \n b) l'uso dei sistemi globali di navigazione satellitare, con particolare riferimento alle questioni di reciproco interesse in materia industriale, di regolamentazione e di sviluppo dei mercati; \n c) un dialogo nel settore del trasporto aereo, con l'obiettivo di intensificare la cooperazione sui temi della politica dell'aviazione e di adottare azioni congiunte nel campo dei servizi del trasporto aereo mediante, tra l'altro, la negoziazione e l'applicazione di accordi. Le parti sviluppano ulteriormente le loro relazioni e, se del caso, prendono in esame l'istituzione di un futuro accordo globale sui servizi aerei. Inoltre, ove ci\u00f2 sia reciprocamente vantaggioso, intensificano la cooperazione tecnica e regolamentare in settori quali la sicurezza aerea intesa come safety e security, la gestione del traffico aereo, compresa una gestione pi\u00f9 ecologica di quest'ultimo, l'applicazione del diritto della concorrenza e la regolamentazione economica del settore aereo, al fine di favorire la convergenza normativa e l'eliminazione degli ostacoli alle attivit\u00e0 di impresa. Le parti intensificano anche il dialogo sulle questioni ambientali nel settore dell'aviazione, come l'uso di strumenti di mercato nella lotta al riscaldamento globale anche attraverso lo scambio di quote di emissioni. Su queste basi, le parti valutano la possibilit\u00e0 di una cooperazione ancora pi\u00f9 stretta nel settore dell'aviazione civile; \n d) un dialogo sui servizi di trasporto marittimo finalizzato ai seguenti obiettivi: accesso senza restrizioni, a condizioni commerciali e non discriminatorie, ai mercati e agli scambi marittimi internazionali, nella prospettiva di sostenere gli impegni tesi alla graduale eliminazione dei sistemi di riserva dei carichi; la non introduzione di clausole di ripartizione del carico; il diritto di stabilimento alle imprese che forniscono servizi di trasporto marittimo, compresi quelli ausiliari; il trattamento nazionale per l'accesso delle navi battenti la bandiera dell'altra parte o gestite da cittadini o societ\u00e0 dell'altra parte ai servizi ausiliari e portuali; il diritto di organizzare servizi di trasporto \u00abporta a porta\u00bb; \n e) l'applicazione delle norme di sicurezza e anti-inquinamento, in particolare per quanto concerne i trasporti marittimi e l'aviazione, nel rispetto delle convenzioni internazionali pertinenti di cui le parti sono firmatarie, inclusa la cooperazione nelle sedi internazionali competenti al fine di garantire una migliore applicazione della regolamentazione internazionale. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:12:05.326177"}
{"text": "\n\n\n Art. 33. \n Istruzione e cultura \n\n 1. Le parti convengono di promuovere la cooperazione nei settori dell'istruzione e della cultura, nel debito rispetto della diversit\u00e0, onde approfondire la comprensione e la conoscenza delle rispettive culture. \n 2. Le parti si adoperano per prendere misure idonee alla promozione degli scambi culturali e alla realizzazione di iniziative comuni in vari campi della cultura, compresa l'organizzazione congiunta di manifestazioni culturali. A questo proposito le parti convengono inoltre di sostenere le attivit\u00e0 della Fondazione Asia-Europa. \n 3. Le parti convengono di consultarsi e di cooperare nelle sedi internazionali competenti, quali l'Organizzazione delle Nazioni Unite per l'educazione, la scienza e la cultura, al fine di perseguire obiettivi comuni e promuovere la diversit\u00e0 culturale. \n 4. Le parti pongono inoltre l'accento su misure volte a instaurare contatti permanenti tra le rispettive agenzie specializzate e a favorire lo scambio di informazioni, know-how, studenti, esperti, giovani, giovani lavoratori e risorse tecniche, avvalendosi degli strumenti previsti dai programmi dell'Unione per il sud-est asiatico in materia di istruzione e cultura e dell'esperienza acquisita da entrambe le parti in questo campo. \n 5. Le parti favoriscono maggiori scambi e maggiore cooperazione tra gli istituti di istruzione al fine di promuovere la comprensione reciproca, la conoscenza e l'apprezzamento delle rispettive culture, delle rispettive economie e dei rispettivi sistemi sociali. Le parti si adoperano, in particolare, per agevolare la mobilit\u00e0 degli studenti e dei ricercatori nel quadro del programma Erasmus Mundus o di altri analoghi programmi. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:12:09.424833"}
{"text": "\n\n\n Art. 34. \n Ambiente e risorse naturali \n\n 1. Le parti convengono sulla necessit\u00e0 di salvaguardare e gestire in modo sostenibile le risorse naturali e la diversit\u00e0 biologica quale presupposto dello sviluppo delle generazioni attuali e future. \n 2. L'attuazione dei risultati della conferenza delle Nazioni Unite sull'ambiente e lo sviluppo del 1992, del vertice mondiale sullo sviluppo sostenibile del 2002 e della conferenza delle Nazioni Unite sullo sviluppo sostenibile del 2012 deve essere presa in considerazione in tutte le attivit\u00e0 intraprese dalle parti nel quadro del presente accordo. \n 3. Le parti si adoperano per proseguire la cooperazione in materia di protezione dell'ambiente, anche attraverso la condivisione delle migliori pratiche in settori quali: \n a) i cambiamenti climatici e l'efficienza energetica; \n b) le tecnologie pulite e rispettose dell'ambiente, in particolare quelle sicure e sostenibili; \n c) lo sviluppo di capacit\u00e0 di negoziare e attuare accordi multilaterali in materia di ambiente; \n d) l'ambiente costiero e marino; \n e) il contrasto del disboscamento illegale e del commercio del relativo legname e la promozione della gestione sostenibile delle foreste. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:12:13.524380"}
{"text": "\n\n\n Art. 35. \n Occupazione e affari sociali \n\n 1. Le parti convengono di intensificare la cooperazione nel settore dell'occupazione e degli affari sociali, compresa la cooperazione riguardante la coesione regionale e sociale, la salute e la sicurezza sul lavoro, la parit\u00e0 di genere, il lavoro dignitoso e il dialogo sociale, al fine di potenziare la dimensione sociale della globalizzazione. \n 2. Le parti ribadiscono la necessit\u00e0 di sostenere il processo di globalizzazione, che comporta vantaggi per tutti, e di promuovere l'occupazione piena e produttiva e il lavoro dignitoso quali fattori essenziali ai fini dello sviluppo sostenibile e della riduzione della povert\u00e0, conformemente alla risoluzione n. 60/1 dell'Assemblea generale dell'ONU del 24 ottobre 2005 e alla dichiarazione ministeriale del segmento ad alto livello della sessione ordinaria del Consiglio economico e sociale dell'ONU del 2006 (E/2006/L.8 del Consiglio economico e sociale dell'ONU del 5 luglio 2006) e secondo quanto sancito dalla dichiarazione sulla giustizia sociale per una globalizzazione giusta dell'Organizzazione internazionale del lavoro (OIL) del 2008. Le parti tengono conto delle rispettive caratteristiche e della diversa natura della loro situazione socioeconomica. \n 3. Le parti, nel rispetto degli obblighi derivanti dalla loro adesione all'OIL e conformemente alla dichiarazione dell'OIL sui principi e diritti fondamentali nel lavoro e suoi seguiti, adottata dalla 86\u00aa sessione della Conferenza internazionale del lavoro nel 1998, si impegnano a rispettare, promuovere e applicare efficacemente i principi relativi ai diritti fondamentali nel lavoro, ossia: \n a) la libert\u00e0 di associazione e il riconoscimento effettivo del diritto di contrattazione collettiva; \n b) l'eliminazione di ogni forma di lavoro forzato o obbligatorio; \n c) l'abolizione effettiva del lavoro infantile; \n d) l'eliminazione della discriminazione in materia di impiego e di occupazione. \n Le parti riaffermano il loro impegno a dare effettiva applicazione alle convenzioni dell'OIL ratificate, rispettivamente, dalla Repubblica di Singapore e dagli Stati membri dell'Unione europea. Le parti si adoperano con costanza e continuit\u00e0 per ratificare e porre effettivamente in applicazione le convenzioni fondamentali dell'OIL e si scambiano informazioni in merito. Le parti prendono inoltre in considerazione la ratifica e l'effettiva applicazione di altre convenzioni dell'OIL, tenendo conto della situazione interna. Le parti si scambiano informazioni in merito. \n 4. Le parti possono avviare attivit\u00e0 di cooperazione reciprocamente vantaggiose che possono comprendere, tra l'altro, programmi e progetti specifici, stabiliti di comune accordo, il dialogo, la cooperazione e iniziative su temi d'interesse comune in ambiti bilaterali o multilaterali quali l'ASEM, l'ASEAN-UE e l'OIL.  \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:12:17.623379"}
{"text": "\n\n\n Art. 36. \n Sanit\u00e0 \n\n 1. Le parti convengono di cooperare nel settore sanitario al fine di migliorare le condizioni di salute trattando tra l'altro le principali malattie trasmissibili, come l'HIV/AIDS, l'influenza aviaria e altre influenze con potenziale pandemico, le principali malattie non trasmissibili e i relativi fattori di rischio, anche mediante lo scambio di informazioni e la collaborazione per l'individuazione precoce, la prevenzione e il controllo, nonch\u00e9 mediante accordi internazionali in materia sanitaria. \n 2. Compatibilmente con le risorse disponibili, la cooperazione pu\u00f2 avvenire tramite: \n a) progetti relativi all'epidemiologia delle principali malattie trasmissibili e non trasmissibili; \n b) scambi, borse di studio e programmi di formazione; \n c) programmi e progetti per migliorare i servizi sanitari e le condizioni di salute; \n d) la condivisione di informazioni e la collaborazione scientifica in materia di regolamentazione dei medicinali e dei dispositivi medici; \n e) la promozione di una piena e tempestiva applicazione degli accordi internazionali in materia sanitaria, quali il regolamento sanitario internazionale e la convenzione quadro per la lotta al tabagismo. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:12:21.720190"}
{"text": "\n\n\n Art. 37. \n Statistiche \n\n Le parti si adoperano per promuovere, in linea con le attivit\u00e0 di cooperazione statistica in corso tra l'Unione e l'ASEAN, l'armonizzazione dei metodi e delle pratiche statistiche, comprese la raccolta e la diffusione dei dati statistici, per poter utilizzare in modo reciprocamente accettabile i dati statistici relativi agli scambi di beni e di servizi, quelli relativi agli investimenti diretti esteri nonch\u00e9, in generale, a tutti i settori contemplati dal presente accordo che si prestano alla raccolta, al trattamento, all'analisi e alla diffusione di dati statistici. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:12:25.864838"}
{"text": "\n\n\n Art. 38. \n Societ\u00e0 civile \n\n Le parti riconoscono il contributo potenziale di una societ\u00e0 civile organizzata al processo di dialogo e di cooperazione previsto dal presente accordo e si adoperano per promuovere il dialogo con la societ\u00e0 civile organizzata. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:12:29.963856"}
{"text": "\n\n\n Art. 39. \n Risorse per la cooperazione \n\n 1. Compatibilmente con le rispettive risorse e le rispettive normative, le parti convengono di mettere a disposizione i mezzi necessari, risorse finanziarie comprese, per il conseguimento degli obiettivi di cooperazione specificati nel presente accordo. \n 2. Le parti incoraggiano la Banca europea per gli investimenti a proseguire i suoi interventi nella Repubblica di Singapore, conformemente alle procedure e ai criteri di finanziamento che le sono propri. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:12:34.063578"}
{"text": "\n\n\n Art. 40. \n Cooperazione allo sviluppo dei paesi terzi \n\n 1. Le parti convengono di scambiarsi informazioni sulle rispettive politiche di aiuto allo sviluppo, allo scopo di instaurare un dialogo regolare sugli obiettivi di tali politiche e sui rispettivi programmi di aiuto allo sviluppo nei paesi terzi. \n 2. Le parti promuovono inoltre azioni comuni volte a fornire assistenza tecnica e a favorire lo sviluppo delle risorse umane nei paesi meno sviluppati del sud-est asiatico e non solo in quelli. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:12:38.164697"}
{"text": "\n\n\n Art. 41. \n Comitato misto \n\n 1. Le parti convengono di istituire, nell'ambito del presente accordo, un comitato misto composto da rappresentanti di entrambe di grado sufficientemente elevato, incaricato di: \n a) garantire il buon funzionamento e la corretta applicazione del presente accordo; \n b) stabilire priorit\u00e0 in relazione agli obiettivi del presente accordo; \n c) formulare raccomandazioni per promuovere gli obiettivi del presente accordo. \n 2. Il comitato misto si riunisce, di norma, almeno ogni due anni, alternativamente a Singapore e a Bruxelles, a una data stabilita di comune accordo. Il comitato misto \u00e8 copresieduto da un rappresentante di ciascuna parte. Le parti concordano l'ordine del giorno delle riunioni del comitato misto. Le parti possono convocare di comune accordo riunioni straordinarie. \n 3. Il comitato misto pu\u00f2 istituire sottocomitati specializzati che lo assistono nello svolgimento dei suoi compiti. A ogni riunione del comitato misto i sottocomitati presentano relazioni dettagliate sulle loro attivit\u00e0. \n 4. Il comitato misto adotta il regolamento interno conformemente al presente articolo e opera per consenso. Il comitato misto stabilisce nel regolamento interno le modalit\u00e0 applicabili alle consultazioni quali quelle previste dall'articolo 44 e si adopera per concordare l'uso di una lingua di lavoro comune. \n 5. Il comitato misto, ove reciprocamente concordato e se del caso, discute il funzionamento e l'applicazione degli accordi specifici di cui all'articolo 43, paragrafo 3. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:12:42.262929"}
{"text": "\n\n\n Art. 42. \n Clausola evolutiva \n\n 1. Al fine di intensificare la cooperazione, le parti possono, ove reciprocamente convenuto, ampliare il presente accordo anche integrandolo con accordi o protocolli su settori o attivit\u00e0 specifici. \n 2. In relazione all'applicazione del presente accordo, ciascuna parte pu\u00f2 formulare suggerimenti per estendere il campo della cooperazione, tenendo conto dell'esperienza applicativa acquisita. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:12:46.362759"}
{"text": "\n\n\n Art. 43. \n Altri accordi \n\n 1. Fatte salve le pertinenti disposizioni del trattato sull'Unione europea e del trattato sul funzionamento dell'Unione europea, n\u00e9 il presente accordo n\u00e9 qualsiasi azione intrapresa in applicazione dello stesso pregiudica in alcun modo le attribuzioni degli Stati membri ad avviare con la Repubblica di Singapore attivit\u00e0 di cooperazione bilaterale o a concludere, se del caso, nuovi accordi di partenariato e cooperazione con la Repubblica di Singapore. \n 2. Il presente accordo lascia impregiudicata l'applicazione o l'esecuzione degli impegni assunti rispettivamente dalle parti nei confronti di terzi. \n 3. Nonostante l'articolo 9, paragrafo 2, le parti possono integrare il presente accordo anche concludendo accordi specifici in qualsiasi settore di cooperazione rientrante nel suo ambito di applicazione. Tali accordi specifici formano parte integrante del complesso delle relazioni bilaterali disciplinate dal presente accordo e rientrano in un quadro istituzionale comune. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:12:50.462091"}
{"text": "\n\n\n Art. 44. \n Mancata esecuzione dell'accordo \n\n 1. Una parte, se ritiene che l'altra sia venuta meno agli obblighi derivanti dal presente accordo, pu\u00f2 prendere le misure del caso. Prima di procedere, fatta eccezione per i casi di particolare urgenza, tale parte chiede e l'altra parte accetta l'avvio di consultazioni al fine di pervenire a una soluzione reciprocamente soddisfacente della questione. Le consultazioni possono svolgersi sotto l'egida del comitato misto di cui all'articolo 41, che pu\u00f2 risolvere la questione a esso sottoposta mediante una raccomandazione o in ogni altro modo reciprocamente accettabile per le parti. \n 2. In casi di particolare urgenza, la misura idonea prevista \u00e8 notificata immediatamente all'altra parte. Su richiesta dell'altra parte, le consultazioni si tengono per un periodo massimo di quindici giorni per ricercare una soluzione reciprocamente soddisfacente della questione. Al termine di tale periodo \u00e8 applicabile una misura idonea. \n 3. Nella scelta delle misure idonee, la priorit\u00e0 va accordata a quelle che interferiscono meno con il funzionamento del presente accordo o di accordi specifici. Tali misure sono immediatamente notificate all'altra parte e, se quest'ultima lo richiede, sono oggetto di consultazioni in sede di comitato misto. \n 4. Le parti convengono che, ai fini della corretta interpretazione e dell'applicazione pratica del presente accordo, con l'espressione \u00abmisure idonee\u00bb di cui al presente articolo si intende la sospensione o il temporaneo mancato rispetto degli obblighi derivanti dal presente accordo, da qualsiasi accordo specifico di cui all'articolo 9, paragrafo 2, e all'articolo 43, paragrafo 3, o da qualsiasi altra misura raccomandata dal comitato misto. Le misure idonee sono adottate conformemente al diritto internazionale e sono proporzionate all'inadempimento degli obblighi derivanti dal presente accordo. Le parti convengono inoltre che con l'espressione \u00abcasi di particolare urgenza\u00bb di cui ai paragrafi 1 e 2 si intende: \n a) il ripudio del presente accordo non autorizzato dalle norme generali di diritto internazionale, oppure \n b) la violazione di uno degli elementi essenziali dell'accordo richiamati all'articolo 1, paragrafo 1, e all'articolo 7, paragrafo 2. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:12:54.559040"}
{"text": "\n\n\n Art. 45. \n Agevolazioni \n\n Per facilitare la cooperazione nel quadro del presente accordo, le parti concedono le garanzie e le agevolazioni necessarie per l'espletamento delle funzioni. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:12:58.658458"}
{"text": "\n\n\n Art. 46. \n Applicazione territoriale \n\n Il presente accordo si applica, da un lato, al territorio in cui si applicano il trattato sull'Unione europea e il trattato sul funzionamento dell'Unione europea, alle condizioni ivi precisate, e, dall'altro, al territorio della Repubblica di Singapore. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:13:02.755494"}
{"text": "\n\n\n Art. 47. \n Definizione delle parti \n\n Ai fini del presente accordo, per \u00abparti\u00bb si intendono l'Unione o i suoi Stati membri oppure l'Unione e i suoi Stati membri, in base alle rispettive attribuzioni, da un lato, e la Repubblica di Singapore, dall'altro. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:13:06.855266"}
{"text": "\n\n\n Art. 48. \n Diffusione di informazioni \n\n Nessuna disposizione del presente accordo pu\u00f2 essere interpretata come tale da imporre a una delle parti di fornire informazioni la cui diffusione sia considerata contraria ai suoi interessi essenziali di sicurezza o al mantenimento della pace e della sicurezza internazionali. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:13:10.951482"}
{"text": "\n\n\n Art. 49. \n Entrata in vigore e durata \n\n 1. Il presente accordo entra in vigore il primo giorno del mese successivo alla data in cui le parti si sono reciprocamente notificate l'avvenuto completamento delle procedure giuridiche necessarie a tal fine. \n 2. Il presente accordo \u00e8 concluso per un periodo di cinque anni; \u00e8 automaticamente prorogato per periodi successivi di un anno, a meno che, sei mesi prima dello scadere di uno dei suddetti periodi, la Repubblica di Singapore, da un lato, oppure l'Unione e i suoi Stati membri, dall'altro, non notifichi all'altra parte, per iscritto, l'intenzione di non prorogarlo. \n 3. Le eventuali modifiche del presente accordo sono apportate di concerto fra le parti. Tali modifiche diventano effettive solo dopo che la seconda e ultima parte ha notificato all'altra l'avvenuto espletamento di tutte le formalit\u00e0 necessarie. \n 4. Il presente accordo pu\u00f2 essere denunciato mediante notifica scritta in tal senso data dalla Repubblica di Singapore, da un lato, oppure dall'Unione e dai suoi Stati membri, dall'altro, all'altra parte. La denuncia ha effetto sei mesi dopo che l'altra parte ha ricevuto la notifica. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:13:15.101204"}
{"text": "\n\n\n Art. 50. \n Dichiarazioni e lettere di accompagnamento \n\n Le dichiarazioni comuni e le lettere di accompagnamento allegate al presente accordo costituiscono parte integrante del medesimo. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:13:19.200527"}
{"text": "\n\n\n Art. 51. \n Notifiche \n\n Le notifiche a norma dell'articolo 49 sono fatte rispettivamente al segretariato generale del Consiglio dell'Unione europea e al ministero degli Affari esteri della Repubblica di Singapore. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:13:23.299218"}
{"text": "\n\n\n Art. 52. \n Testo facente fede \n\n Il presente accordo \u00e8 redatto nelle lingue bulgara, ceca, croata, danese, estone, finlandese, francese, greca, inglese, italiana, lettone, lituana, maltese, neerlandese, polacca, portoghese, rumena, slovacca, slovena, spagnola, svedese, tedesca e ungherese, ciascun testo facente ugualmente fede. Le parti sottopongono al comitato misto le eventuali controversie relative all'interpretazione del presente accordo. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:13:27.400072"}
{"text": "\n\n\n Dichiarazione comune sull'articolo 44 \n (Mancata esecuzione dell'accordo) \n\n Le parti convengono che l'espressione \u00abviolazione di uno degli elementi essenziali dell'accordo\u00bb di cui all'articolo 44, paragrafo 4, lettera b), si riferisce a casi particolarmente eccezionali di inadempimento sistematico, grave e sostanziale degli obblighi di cui all'articolo 1, paragrafo 1, e all'articolo 7, paragrafo 2. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:13:31.498713"}
{"text": "\n\n\n Dichiarazione comune sull'articolo 52 \n (Testo facente fede) \n\n In caso di divergenze relative all'interpretazione del presente accordo, si tiene conto del fatto che esso \u00e8 stato negoziato in lingua inglese. \n\nParte di provvedimento in formato grafico\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:13:35.595310"}
{"text": "\n\n\n Lettera di accompagnamento \n\n In relazione all'accordo di partenariato e di cooperazione tra l'Unione europea e i suoi Stati membri, da un lato, e la Repubblica di Singapore, dall'altro, entrambe le parti confermano di non essere a conoscenza, al momento della firma del presente accordo e sulla base delle informazioni oggettivamente disponibili, dell'esistenza o dell'applicazione di disposizioni legislative nazionali dell'altra parte che potrebbero far invocare l'articolo 44 del presente accordo. \n\nParte di provvedimento in formato grafico\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-19&atto.codiceRedazionale=24G00070&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:13:39.692333"}
{"text": "\n\n\n Allegato A\n NON ANCORA ESISTENTE O VIGENTE\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-18&atto.codiceRedazionale=24G00069&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:14:13.484073"}
{"text": "\n\n\n Allegato B\n NON ANCORA ESISTENTE O VIGENTE\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-18&atto.codiceRedazionale=24G00069&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:14:17.576380"}
{"text": "\nLa Camera dei deputati ed il Senato della Repubblica hanno approvato;\nIL PRESIDENTE DELLA REPUBBLICA\nPromulga\n la seguente legge:\nArt. 1\n Autorizzazione alla ratifica\n\n\n1. Il Presidente della Repubblica \u00e8 autorizzato a ratificare l'Accordo tra il Governo della Repubblica italiana e il Governo della Repubblica di San Marino concernente il riconoscimento e l'esecuzione delle decisioni giudiziarie di sequestro e confisca, nonch\u00e9 la destinazione dei beni confiscati, fatto a Roma il 26 maggio 2021. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-18&atto.codiceRedazionale=24G00068&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:14:18.479824"}
{"text": "\n\n\nArt. 2\n Ordine di esecuzione\n\n\n1. Piena ed intera esecuzione \u00e8 data all'Accordo di cui all'articolo 1, a decorrere dalla data della sua entrata in vigore, in conformit\u00e0 a quanto disposto dall'articolo 12 dell'Accordo stesso. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-18&atto.codiceRedazionale=24G00068&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:14:22.590678"}
{"text": "\n\n\nArt. 3\n Clausola di invarianza finanziaria\n\n\n1. Dall'attuazione della presente legge non devono derivare nuovi o maggiori oneri a carico della finanza pubblica. \n\n\n\n2. Le amministrazioni competenti provvedono all'attuazione delle disposizioni di cui alla presente legge nell'ambito delle risorse umane, strumentali e finanziarie disponibili a legislazione vigente. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-18&atto.codiceRedazionale=24G00068&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:14:26.686846"}
{"text": "\n\n\n Allegato \n\nAccordo tra il Governo della Repubblica Italiana e il Governo della Repubblica di San Marino concernente il riconoscimento e l'esecuzione delle decisioni giudiziarie di sequestro e confisca, nonch\u00e9 la destinazione dei beni confiscati \n\n Il Governo della Repubblica Italiana e il Governo della Repubblica di San Marino (di seguito Parti); \n intendendo migliorare l'efficacia della cooperazione giudiziaria gi\u00e0 in essere attraverso gli strumenti internazionali vigenti; \n visto il Capo III della Convenzione di amicizia e buon vicinato tra San Marino e l'Italia del 31 marzo 1939; \n richiamando, in particolare, la Convenzione europea di assistenza giudiziaria in materia penale firmata a Strasburgo nel 1959, la Convenzione del Consiglio d'Europa sul riciclaggio, la ricerca e la confisca dei proventi di reato firmata a Strasburgo nel 1990 e la Convenzione del Consiglio d'Europa sul riciclaggio, la ricerca, il sequestro e la confisca dei proventi di reato e sul finanziamento del terrorismo firmata a Varsavia nel 2005; \n confermando, in particolare, l'impegno volto a facilitare le attivit\u00e0 di reciproco riconoscimento ed esecuzione delle decisioni di sequestro e confisca dei proventi illeciti diretti e indiretti, in modo che la Parte richiesta riconosca ed esegua nel suo territorio i provvedimenti definitivi di confisca emessi dall'Autorit\u00e0 giudiziaria della Parte richiedente, anche al fine di suddividere tra le Parti i beni sottoposti a confisca o il ricavato della relativa vendita; \n desiderando, a tal fine, concludere un Accordo per l'adozione di tutte le misure necessarie al riconoscimento e all'esecuzione delle decisioni di sequestro e confisca e alla suddivisione tra le Parti dei beni sottoposti a confisca o il ricavato della relativa vendita;  convengono quanto segue: \n\n Articolo 1 \n\n Definizioni \n\n Ai fini del presente Accordo, \n (a) per sequestro si intende qualsiasi provvedimento cautelare emesso dall'Autorit\u00e0 giudiziaria (ivi compresi, per l'Italia, i sequestri di cui al Codice delle leggi antimafia e delle misure di prevenzione di cui al d.lgs. 6.9.2011 n. 159) con cui si sottraggono al titolare o al possessore i proventi, i prodotti e gli strumenti di reato o beni di valore equivalente ai suddetti proventi, prodotti e strumenti o, comunque, i beni provenienti direttamente o indirettamente da attivit\u00e0 illecite e i frutti dei medesimi; \n (b) per confisca si intende qualsiasi provvedimento definitivo emesso dall'Autorit\u00e0 giudiziaria (ivi comprese, per l'Italia, le confische di cui al Codice delle leggi antimafia e delle misure di prevenzione di cui al d.lgs. 6.9.2011 n. 159) con cui si sottraggono al titolare o al possessore e si acquisiscono coattivamente al patrimonio pubblico i proventi, i prodotti e gli strumenti di reato o beni di valore equivalente ai suddetti proventi, prodotti e strumenti o, comunque, i beni provenienti direttamente o indirettamente da attivit\u00e0 illecite e i frutti dei medesimi; \n (c) per cooperazione si intende qualsiasi forma di assistenza che si rende necessaria per riconoscere ed eseguire nel proprio territorio una decisione di sequestro o confisca emessa dall'Autorit\u00e0 giudiziaria dell'altra Parte contraente; \n (d) per beni si intendono i beni di qualsiasi natura riguardo ai quali l'Autorit\u00e0 giudiziaria della Parte richiedente ha stabilito che sono il provento o il prodotto di un reato; che ne siano l'equivalente, in tutto o in parte; che siano lo strumento del reato; che siano ritenuti provenienti direttamente o indirettamente da attivit\u00e0 illecite o siano il frutto dei medesimi beni. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-18&atto.codiceRedazionale=24G00068&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:14:34.875861"}
{"text": "\n\n\n\n\n Articolo 2 \n\n Provvedimenti conseguenti al riconoscimento e alla esecuzione \n\n La Parte richiesta che, a seguito del riconoscimento e dell'esecuzione di un provvedimento di sequestro o confisca emesso dalla competente Autorit\u00e0 dell'altra Parte, prestando adeguata e necessaria collaborazione, entra in possesso di beni sequestrati o confiscati, adotta tutti i provvedimenti necessari per impedire la dispersione dei beni stessi. A tal fine prende contatto con le Autorit\u00e0 della Parte richiedente per ottenere informazioni sui rischi di dispersione dei beni e concordare le modalit\u00e0 per la migliore esecuzione dei provvedimenti di sequestro o confisca e per decidere se nominare un soggetto incaricato di gestire i beni sequestrati o confiscati quando si tratti di aziende, imprese, quote sociali, azioni o altri beni che richiedano, per la loro natura o per la loro destinazione, un'attivit\u00e0 di amministrazione. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-18&atto.codiceRedazionale=24G00068&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:14:38.965546"}
{"text": "\n\n\n\n\n Articolo 3 \n\n Conservazione, destinazione e riparto dei beni \n\n 1. Fino al momento in cui la Parte richiedente comunica alla Parte richiesta l'avvenuta emissione di un provvedimento di confisca, i beni sottoposti a sequestro rimangono in possesso della Parte richiesta, che li custodisce impedendone la dispersione e assicurandone, per quanto possibile, la fruttuosit\u00e0. \n 2. Salvo diverso accordo tra le Parti - nello stipulare il quale le stesse Parti terranno conto della quantit\u00e0 e qualit\u00e0 della cooperazione prestata, nonch\u00e9 della relativa efficacia -, le somme ottenute a seguito dell'esecuzione dei provvedimenti di confisca sono destinate dalla Parte richiesta, al netto di spese, interessi ed altri oneri, come segue: \n (a) se i proventi derivanti dall'esecuzione del provvedimento di confisca non superano la somma di 10.000 euro, tale somma viene interamente destinata alla Parte richiesta; \n (b) se i proventi derivanti dall'esecuzione del provvedimento di confisca sono uguali o superiori alla somma di 10.000 euro, la Parte richiesta trasferisce alla Parte richiedente il 50% dei proventi suindicati. \n 3. Salvo diverso accordo tra le Parti, i beni derivanti dall'esecuzione del provvedimento di confisca vengono destinati come segue dalla Parte richiesta: \n (a) i beni sono venduti; in questo caso il ricavato della vendita \u00e8 destinato o ripartito in conformit\u00e0 al comma 2; \n (b) ove non risulti conveniente l'alienazione, i beni sono trasferiti alla Parte richiedente, che pu\u00f2 rifiutare tale trasferimento tenendo indenne la Parte richiesta di oneri e spese; \n (c) nel caso in cui non sia possibile applicare le previsioni di cui alle precedenti lettere (a) e (b), i beni possono essere destinati diversamente, preferibilmente a fini di utilit\u00e0 sociale, sulla base di apposito accordo tra le Parti. \n 4. In deroga alle disposizioni di cui ai precedenti commi e articoli, nel caso in cui i beni oggetto del provvedimento di sequestro o confisca facciano parte del patrimonio demaniale o indisponibile della Parte richiesta, tale Parte ha il diritto di rifiutare il riconoscimento e l'esecuzione del suddetto provvedimento e comunque il diritto di mantenere la disponibilit\u00e0 dei beni senza dover corrispondere alcunch\u00e9 alla Parte richiedente. Nel caso in cui i beni oggetto del provvedimento di sequestro o confisca facciano parte del patrimonio demaniale o indisponibile della Parte richiedente, tale Parte ha diritto alla restituzione dei beni senza dover corrispondere alcunch\u00e9 alla Parte richiesta. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-18&atto.codiceRedazionale=24G00068&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:14:43.054409"}
{"text": "\n\n\n\n\n Articolo 4 \n\n Versamento delle somme ripartite \n\n 1. Salvo diverso accordo tra le Parti, le somme che devono essere versate ai sensi dell'articolo 3 del presente Accordo vengono corrisposte nella valuta della Parte richiesta, mediante bonifico bancario o altra modalit\u00e0 di trasferimento elettronico dei fondi. \n 2. La corresponsione di tali somme sar\u00e0 effettuata: \n (a) a favore del Fondo Unico Giustizia, quando la Parte beneficiaria sia la Repubblica Italiana, oppure \n (b) a favore dell'Ecc.ma Camera sul conto di Tesoreria presso la Banca Centrale della Repubblica di San Marino, quando la Parte beneficiaria sia la Repubblica di San Marino; \n (c) nel caso di cui all'articolo 7 del presente Accordo a favore del diverso destinatario indicato quale avente diritto dalla Parte beneficiaria con apposita comunicazione all'altra Parte. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-18&atto.codiceRedazionale=24G00068&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:14:47.145494"}
{"text": "\n\n\n\n\n Articolo 5 \n\n Condizioni del versamento \n\n Fatti salvi diversi accordi, la Parte richiesta che versa una somma di denaro ai sensi dei precedenti articoli del presente Accordo non pu\u00f2 imporre alla Parte richiedente condizioni relative all'utilizzo di detta somma e, in particolare, non pu\u00f2 esigere che la Parte richiedente si ripartisca la somma in questione con altro Stato. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-18&atto.codiceRedazionale=24G00068&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:14:51.235102"}
{"text": "\n\n\n\n\n Articolo 6 \n\n Canali di comunicazione \n\n Tutte le comunicazioni e le trasmissioni di atti e documenti fra le Parti intercorrono tra il Ministero della Giustizia (Dipartimento per gli Affari di Giustizia - Direzione Generale degli Affari Internazionali e della Cooperazione Giudiziaria - Ufficio I) per la Repubblica Italiana e la Segreteria di Stato per la Giustizia (Dipartimento Affari Istituzionali e Giustizia) per la Repubblica di San Marino, che assumono il ruolo di Autorit\u00e0 centrali. Le medesime Autorit\u00e0 sono competenti a stipulare gli accordi previsti dai precedenti articoli del presente Accordo. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-18&atto.codiceRedazionale=24G00068&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:14:55.326566"}
{"text": "\n\n\n\n\n Articolo 7 \n\n Restituzione dei beni agli aventi diritto \n\n Le disposizioni del presente Accordo non si applicano ai beni sequestrati che devono essere restituiti alle parti offese, ai soggetti danneggiati e agli altri aventi diritto a titolo di restituzione o risarcimento del danno. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-18&atto.codiceRedazionale=24G00068&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:14:59.419580"}
{"text": "\n\n\n\n\n Articolo 8 \n\n Trattamento dei dati personali \n\n I dati personali trasmessi ai sensi del presente Trattato sono elaborati e, successivamente, cancellati, nel rispetto della normativa dell'Unione europea. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-18&atto.codiceRedazionale=24G00068&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:15:03.561424"}
{"text": "\n\n\n\n\n Articolo 9 \n\n Compatibilit\u00e0 con il diritto internazionale e dell'UE \n\n Il presente Accordo sar\u00e0 attuato nel rispetto del diritto internazionale applicabile e, per quanto riguarda la Parte italiana, degli obblighi derivanti dalla sua appartenenza all'Unione Europea. \n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-18&atto.codiceRedazionale=24G00068&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:15:07.652565"}
{"text": "\n\n\n\n\n Articolo 10 \n\n Risoluzione delle controversie \n\n Qualsiasi controversia nell'interpretazione e/o applicazione del presente Accordo sar\u00e0 risolta tramite consultazioni e negoziati diretti tra le Parti. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-18&atto.codiceRedazionale=24G00068&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:15:11.744811"}
{"text": "\n\n\n\n\n Articolo 11 \n\n Disposizioni transitorie \n\n Il presente Accordo si applica alle richieste di riconoscimento ed esecuzione delle decisioni giudiziarie di sequestro e confisca presentate in procedimenti in materia penale iscritti dopo l'entrata in vigore dello stesso Accordo. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-18&atto.codiceRedazionale=24G00068&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:15:15.840137"}
{"text": "\n\n\n\n\n Articolo 12 \n\n Entrata in vigore e Recesso \n\n 1. Il presente Accordo entra in vigore alla data di ricezione della seconda delle due notifiche mediante cui le Parti si comunicano reciprocamente, per via diplomatica, che le rispettive procedure di ratifica sono state completate. \n 2. Il presente Accordo pu\u00f2 essere modificato in ogni momento mediante un accordo scritto tra le Parti. Ogni modifica entra in vigore conformemente alla procedura di cui al comma 1 ed \u00e8 parte integrante del presente Accordo. \n 3. Il presente Accordo ha una durata illimitata. Ciascuna Parte pu\u00f2 tuttavia recedere in ogni momento, dandone comunicazione scritta all'altra Parte per via diplomatica. La cessazione ha effetto sei (6) mesi dopo la data della comunicazione di cui sopra. La cessazione di efficacia non pregiudica le procedure avviate precedentemente, che vengono portate a termine sulla base delle disposizioni del presente Accordo. \n In fede di che i sottoscritti, debitamente autorizzati, hanno firmato il presente Accordo. \n Fatto a Roma, il giorno 26 del mese di maggio dell'anno 2021, in duplice originale in lingua italiana. \n\nParte di provvedimento in formato grafico\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-18&atto.codiceRedazionale=24G00068&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:15:19.931426"}
{"text": "\n\n\nArt. 14\n NON ANCORA ESISTENTE O VIGENTE\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-16&atto.codiceRedazionale=24G00065&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:16:27.694708"}
{"text": "\n\n\nArt. 15\n NON ANCORA ESISTENTE O VIGENTE\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-16&atto.codiceRedazionale=24G00065&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:16:31.789678"}
{"text": "\n\n\nArt. 16\n NON ANCORA ESISTENTE O VIGENTE\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-16&atto.codiceRedazionale=24G00065&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:16:35.885300"}
{"text": "\n\n\nArt. 17\n NON ANCORA ESISTENTE O VIGENTE\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-16&atto.codiceRedazionale=24G00065&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:16:39.980553"}
{"text": "\n\n\nArt. 18\n NON ANCORA ESISTENTE O VIGENTE\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-16&atto.codiceRedazionale=24G00065&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:16:44.075403"}
{"text": "\n\n\nArt. 19\n NON ANCORA ESISTENTE O VIGENTE\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-16&atto.codiceRedazionale=24G00065&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:16:48.219425"}
{"text": "\n\n\nArt. 20\n NON ANCORA ESISTENTE O VIGENTE\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-16&atto.codiceRedazionale=24G00065&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:16:52.312596"}
{"text": "\n\n\nArt. 21\n NON ANCORA ESISTENTE O VIGENTE\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-16&atto.codiceRedazionale=24G00065&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:16:56.409969"}
{"text": "\n\n\nArt. 22\n NON ANCORA ESISTENTE O VIGENTE\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-16&atto.codiceRedazionale=24G00065&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:17:00.500900"}
{"text": "\n\n\nArt. 23\n NON ANCORA ESISTENTE O VIGENTE\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-16&atto.codiceRedazionale=24G00065&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:17:04.594590"}
{"text": "\n\n\nArt. 24\n NON ANCORA ESISTENTE O VIGENTE\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-16&atto.codiceRedazionale=24G00065&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:17:08.688678"}
{"text": "\n\n\nArt. 25\n NON ANCORA ESISTENTE O VIGENTE\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-16&atto.codiceRedazionale=24G00065&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:17:12.787926"}
{"text": "\n\n\nArt. 26\n NON ANCORA ESISTENTE O VIGENTE\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-16&atto.codiceRedazionale=24G00065&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:17:16.884871"}
{"text": "\n\n\nArt. 27\n NON ANCORA ESISTENTE O VIGENTE\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-16&atto.codiceRedazionale=24G00065&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:17:20.981995"}
{"text": "\n\n\nArt. 28\n NON ANCORA ESISTENTE O VIGENTE\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-16&atto.codiceRedazionale=24G00065&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:17:25.077417"}
{"text": "\n\n\nArt. 29\n NON ANCORA ESISTENTE O VIGENTE\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-16&atto.codiceRedazionale=24G00065&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:17:29.173276"}
{"text": "\n\n\n Allegato C\n NON ANCORA ESISTENTE O VIGENTE\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-16&atto.codiceRedazionale=24G00065&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:17:41.447395"}
{"text": "\nLa Camera dei deputati ed il Senato della Repubblica hanno approvato;\nIL PRESIDENTE DELLA REPUBBLICA\nPromulga\n la seguente legge:\nArt. 1\n Istituzione e funzioni della Commissione parlamentare di inchiesta \n\n\n1. \u00c8 istituita, ai sensi dell'articolo 82 della Costituzione, una Commissione parlamentare di inchiesta sui fatti accaduti presso la comunit\u00e0 \u00abIl Forteto\u00bb, di seguito denominata \u00abCommissione\u00bb, con il compito di svolgere accertamenti sulle eventuali responsabilit\u00e0 istituzionali in merito alla gestione della comunit\u00e0 medesima e degli affidamenti di minori, anche al fine di prospettare l'adozione di misure organizzative e strumentali per il corretto funzionamento della struttura. \n\n\n\n N O T E \n\n Avvertenza: \n Il testo delle note qui pubblicato \u00e8 stato redatto dall'amministrazione competente per materia, ai sensi dell'art. 10, comma 3, del testo unico delle disposizioni sulla promulgazione delle leggi, sull'emanazione dei decreti del Presidente della Repubblica e sulle pubblicazioni ufficiali della Repubblica italiana, approvato con D.P.R. 28 dicembre 1985, n. 1092, al solo fine di facilitare la lettura delle disposizioni di legge alle quali \u00e8 operato il rinvio. Restano invariati il valore e l'efficacia degli atti legislativi qui trascritti. \n\n Note all'art. 1: \n - Il testo dell'articolo 82 della Costituzione \u00e8 il seguente: \n \u00abArt. 82 (Ciascuna Camera pu\u00f2 disporre inchieste su materie di pubblico interesse). - A tale scopo nomina fra i propri componenti una commissione formata in modo da rispecchiare la proporzione dei vari gruppi. La commissione di inchiesta procede alle indagini e agli esami con gli stessi poteri e le stesse limitazioni della Autorit\u00e0 giudiziaria\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-09&atto.codiceRedazionale=24G00064&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:18:20.272236"}
{"text": "\n\n\nArt. 2\n Compiti della Commissione\n\n\n1. La Commissione esamina la gestione della comunit\u00e0 \u00abIl Forteto\u00bb dalla sua istituzione ad oggi, con particolare riguardo all'accertamento dei fatti e delle ragioni per cui le pubbliche amministrazioni e le autorit\u00e0 competenti interessate, comprese quelle investite di poteri di vigilanza, abbiano proseguito ad accreditare come interlocutore istituzionale la comunit\u00e0 \u00abIl Forteto\u00bb, anche a seguito di provvedimenti giudiziari riguardanti abusi sessuali e maltrattamenti riferiti a condotte all'interno della comunit\u00e0 \u00abIl Forteto\u00bb. \n\n\n\n\n\n2. Al fine di impedire il riprodursi del fenomeno di inadempimenti dei principi di tutela delle vittime di illegalit\u00e0 nonch\u00e9 di evitare che quanto accaduto nella comunit\u00e0 \u00abIl Forteto\u00bb possa ripetersi, la Commissione ha inoltre il compito di formulare proposte in ordine: \n\na) all'adozione di nuovi strumenti di controllo delle comunit\u00e0 alloggio presenti sul territorio nazionale; \n\nb) al potenziamento del sistema dei controlli sui soggetti responsabili dell'affidamento familiare e, laddove siano emerse responsabilit\u00e0 e negligenze in capo ad essi, alle modalit\u00e0 con cui applicare gli opportuni provvedimenti sanzionatori; \n\nc) all'adeguamento del sistema normativo e regolamentare alle mutate esigenze sul tema delle comunit\u00e0 e della soggiogazione psicologica. \n\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-09&atto.codiceRedazionale=24G00064&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:18:24.374159"}
{"text": "\n\n\nArt. 3\n Composizione della Commissione\n\n\n1. La Commissione \u00e8 composta da quindici senatori e da quindici deputati nominati, rispettivamente, dal Presidente del Senato della Repubblica e dal Presidente della Camera dei deputati, in proporzione al numero dei componenti dei gruppi parlamentari, e in modo che sia assicurata, comunque, la presenza di un rappresentante per ciascun gruppo costituito in almeno un ramo del Parlamento. \n\n\n\n2. I componenti della Commissione dichiarano alla Presidenza della Camera di appartenenza di non ricoprire ruoli nei procedimenti giudiziari pendenti relativi ai fatti oggetto dell'inchiesta. \n\n\n\n3. Il Presidente del Senato della Repubblica e il Presidente della Camera dei deputati, d'intesa tra loro, entro dieci giorni dalla nomina dei suoi componenti, convocano la Commissione per la costituzione dell'ufficio di presidenza. \n\n\n\n4. L'ufficio di presidenza, composto dal presidente, da due vicepresidenti e da due segretari, \u00e8 eletto a scrutinio segreto dalla Commissione tra i suoi componenti. Per l'elezione del presidente \u00e8 necessaria la maggioranza assoluta dei componenti della Commissione; se nessuno riporta tale maggioranza si procede al ballottaggio tra i due candidati che hanno ottenuto il maggior numero di voti. \u00c8 eletto il candidato che ottiene il maggior numero di voti. In caso di parit\u00e0 di voti \u00e8 proclamato eletto o entra in ballottaggio il pi\u00f9 anziano di et\u00e0. \n\n\n\n5. Per l'elezione, rispettivamente, dei due vicepresidenti e dei due segretari, ciascun componente della Commissione scrive sulla propria scheda un solo nome. Sono eletti coloro che hanno ottenuto il maggior numero di voti. In caso di parit\u00e0 di voti si procede ai sensi del comma 4. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-09&atto.codiceRedazionale=24G00064&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:18:28.464279"}
{"text": "\n\n\nArt. 4\n Poteri e limiti della Commissione\n\n\n1. La Commissione procede, nell'espletamento dei suoi compiti, con gli stessi poteri e le stesse limitazioni dell'autorit\u00e0 giudiziaria.\nFerme restando le competenze dell'autorit\u00e0 giudiziaria, per le audizioni a testimonianza davanti alla Commissione si applicano le disposizioni degli articoli 366 e 372 del codice penale. \n\n\n\n2. Per i segreti d'ufficio, professionale e bancario si applicano le norme vigenti. Per il segreto di Stato si applica quanto previsto dalla legge 3 agosto 2007, n. 124. Si applica altres\u00ec l'articolo 203 del codice di procedura penale. \n\n\n\n3. La Commissione pu\u00f2 richiedere, sulle materie attinenti alle finalit\u00e0 della presente legge, anche in deroga al divieto stabilito dall'articolo 329 del codice di procedura penale, copie di atti e documenti relativi a procedimenti o a inchieste in corso presso l'autorit\u00e0 giudiziaria o altri organi inquirenti. L'autorit\u00e0 giudiziaria provvede tempestivamente e pu\u00f2 ritardare la trasmissione di copia di atti e documenti richiesti con decreto motivato solo per ragioni di natura istruttoria. Il decreto ha efficacia per sei mesi e pu\u00f2 essere rinnovato. Quando tali ragioni vengono meno, l'autorit\u00e0 giudiziaria provvede senza ritardo a trasmettere quanto richiesto. Il decreto non pu\u00f2 essere rinnovato o avere efficacia oltre la chiusura delle indagini preliminari. \n\n\n\n4. La Commissione pu\u00f2 opporre motivatamente all'autorit\u00e0 giudiziaria il vincolo del segreto funzionale che abbia apposto ad atti e documenti. \n\n\n\n5. La Commissione pu\u00f2 ottenere, da parte degli organi e degli uffici della pubblica amministrazione, copia di atti e documenti da essi custoditi, prodotti o comunque acquisiti in materia attinente alle finalit\u00e0 della presente legge. \n\n\n\n6. La Commissione individua gli atti e i documenti che non devono essere divulgati, anche in relazione ad altre istruttorie o a inchieste in corso. Sono in ogni caso coperti da segreto gli atti e i documenti attinenti a procedimenti giudiziari nella fase delle indagini preliminari. \n\n\n\n7. \u00c8 sempre opponibile il segreto tra difensore e parte processuale nell'ambito del mandato. \n\n\n\n8. La Commissione pu\u00f2 richiedere, nelle materie attinenti alle finalit\u00e0 della presente legge, anche mediante sopralluogo, copie di atti e documenti relativi a indagini e inchieste parlamentari condotte in Italia. \n\n\n\n9. La Commissione acquisisce gli atti prodotti dalla Commissione parlamentare di inchiesta sui fatti accaduti presso la comunit\u00e0 \u00abIl Forteto\u00bb istituita dalla legge 8 marzo 2019, n. 21. \n\n\n\n10. La Commissione pu\u00f2 avvalersi della collaborazione di agenti e ufficiali di polizia giudiziaria, di qualsiasi pubblico dipendente e delle altre collaborazioni che ritenga necessarie. Il rifiuto ingiustificato di ottemperare agli ordini di esibizione di documenti o di consegna di atti, di cui al presente articolo, \u00e8 punito ai sensi dell'articolo 650 del codice penale. \n\n\n\n Note all'art. 4: \n - Il testo degli articoli 366 e 372 del Codice penale, approvato con Regio decreto 19 ottobre 1930, n. 138, pubblicato nella Gazzetta Ufficiale 26 ottobre 1930, n. 251, Supplemento straordinario, \u00e8 il seguente: \n \u00abArt. 366 (Rifiuto di uffici legalmente dovuti). - Chiunque, nominato dall'autorit\u00e0 giudiziaria perito, interprete, ovvero custode di cose sottoposte a sequestro dal giudice penale, ottiene con mezzi fraudolenti l'esenzione dall'obbligo di comparire o di prestare il suo ufficio, \u00e8 punito con la reclusione fino a sei mesi o con la multa da euro 30 a euro 516. \n Le stesse pene si applicano a chi, chiamato dinanzi all'autorit\u00e0 giudiziaria per adempiere ad alcuna delle predette funzioni, rifiuta di dare le proprie generalit\u00e0, ovvero di prestare il giuramento richiesto, ovvero di assumere o di adempiere le funzioni medesime. \n Le disposizioni precedenti si applicano alla persona chiamata a deporre come testimonio dinanzi all'autorit\u00e0 giudiziaria e ad ogni altra persona chiamata ad esercitare una funzione giudiziaria. \n Se il colpevole \u00e8 un perito o un interprete, la condanna importa l'interdizione dalla professione o dall'arte.\u00bb. \n \u00abArt. 372 (Falsa testimonianza). - Chiunque, deponendo come testimone innanzi all'autorit\u00e0 giudiziaria o alla Corte penale internazionale, afferma il falso o nega il vero, ovvero tace, in tutto o in parte, ci\u00f2 che sa intorno ai fatti sui quali \u00e8 interrogato, \u00e8 punito con la reclusione da due a sei anni.\u00bb. \n - La legge 3 agosto 2007, n. 124, recante: \u00abSistema di informazione per la sicurezza della Repubblica e nuova disciplina del segreto\u00bb, \u00e8 stata pubblicata nella Gazzetta Ufficiale 13 agosto 2007, n. 187. \n - Il testo degli artt. 203 e 329 del codice di procedura penale, approvato con decreto del Presidente della Repubblica 22 settembre 1988, n. 447, pubblicato nella Gazzetta Ufficiale 22 ottobre 1988, n. 250, Supplemento ordinario, \u00e8 il seguente: \n \u00abArt. 203 (Informatori della polizia giudiziaria e dei servizi di sicurezza). - 1. Il giudice non pu\u00f2 obbligare gli ufficiali e gli agenti di polizia giudiziaria nonch\u00e9 il personale dipendente dai servizi per le informazioni e la sicurezza militare o democratica a rivelare i nomi dei loro informatori. Se questi non sono esaminati come testimoni, le informazioni da essi fornite non possono essere acquisite n\u00e9 utilizzate. \n 1-bis. L'inutilizzabilit\u00e0 opera anche nelle fasi diverse dal dibattimento, se gli informatori non sono stati interrogati n\u00e9 assunti a sommarie informazioni.\u00bb. \n \u00abArt. 329 (Obbligo del segreto). - 1. Gli atti d'indagine compiuti dal pubblico ministero e dalla polizia giudiziaria, le richieste del pubblico ministero di autorizzazione al compimento di atti di indagine e gli atti del giudice che provvedono su tali richieste sono coperti dal segreto fino a quando l'imputato non ne possa avere conoscenza e, comunque, non oltre la chiusura delle indagini preliminari. \n 2. Quando \u00e8 strettamente necessario per la prosecuzione delle indagini, il pubblico ministero pu\u00f2, in deroga a quanto previsto dall'articolo 114, consentire, con decreto motivato, la pubblicazione di singoli atti o di parti di essi. In tal caso, gli atti pubblicati sono depositati presso la segreteria del pubblico ministero. \n 3. Anche quando gli atti non sono pi\u00f9 coperti dal segreto a norma del comma 1, il pubblico ministero, in caso di necessit\u00e0 per la prosecuzione delle indagini, pu\u00f2 disporre con decreto motivato: \n a) l'obbligo del segreto per singoli atti, quando l'imputato lo consente o quando la conoscenza dell'atto pu\u00f2 ostacolare le indagini riguardanti altre persone; \n b) il divieto di pubblicare il contenuto di singoli atti o notizie specifiche relative a determinate operazioni.\u00bb. \n - La legge 8 marzo 2019, n. 21, recante: \u00abIstituzione di una Commissione parlamentare di inchiesta sui fatti accaduti presso la comunit\u00e0 \u00abIl Forteto\u00bb, \u00e8 stata pubblicata nella Gazzetta Ufficiale 25 marzo 2019, n. 71. \n - Il testo dell'articolo 650 del codice penale \u00e8 il seguente: \n \u00abArt. 650 (Inosservanza dei provvedimenti dell'autorit\u00e0). - Chiunque non osserva un provvedimento legalmente dato dall'autorit\u00e0 per ragione di giustizia o di sicurezza pubblica 1 o d'ordine pubblico o d'igiene, \u00e8 punito, se il fatto non costituisce un pi\u00f9 grave reato, con l'arresto fino a tre mesi o con l'ammenda fino a euro 206.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-09&atto.codiceRedazionale=24G00064&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:18:32.557962"}
{"text": "\n\n\nArt. 5\n Organizzazione dei lavori\n\n\n1. L'attivit\u00e0 e il funzionamento della Commissione sono disciplinati da un regolamento interno approvato dalla Commissione stessa nella seduta successiva a quella di elezione dell'ufficio di presidenza. \n\n\n\n2. Le sedute della Commissione sono pubbliche, salvo che la Commissione medesima disponga diversamente. \n\n\n\n3. Le spese per il funzionamento della Commissione sono stabilite nel limite annuo massimo di 100.000 euro e sono poste per met\u00e0 a carico del bilancio interno del Senato della Repubblica e per met\u00e0 a carico del bilancio interno della Camera dei deputati. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-09&atto.codiceRedazionale=24G00064&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:18:36.694096"}
{"text": "\n\n\nArt. 6\n Obbligo del segreto\n\n\n1. I membri della Commissione, i funzionari ed il personale di qualsiasi ordine e grado addetti alla Commissione stessa ed ogni altra persona che collabora con la Commissione o compie o concorre a compiere atti di inchiesta ovvero ne viene a conoscenza per ragioni d'ufficio o di servizio sono obbligati al segreto per tutto quanto riguarda gli atti e i documenti di cui al comma 3. \n\n\n\n2. Salvo che il fatto costituisca pi\u00f9 grave reato, la violazione del segreto \u00e8 punita a norma dell'articolo 326 del codice penale. \n\n\n\n3. Salvo che il fatto costituisca pi\u00f9 grave reato, le stesse pene di cui al comma 2 si applicano a chiunque diffonda in tutto o in parte, anche per riassunto o informazione, atti o documenti del procedimento di inchiesta dei quali sia stata vietata la divulgazione ai sensi del comma 6 dell'articolo\n\n\n Note all'art. 6: \n - Il testo dell'articolo 326 del codice penale \u00e8 il seguente: \n \u00abArt. 326 (Rivelazione ed utilizzazione di segreti di ufficio). - Il pubblico ufficiale o la persona incaricata di un pubblico servizio, che, violando i doveri inerenti alle funzioni o al servizio, o comunque abusando della sua qualit\u00e0, rivela notizie di ufficio, le quali debbano rimanere segrete, o ne agevola in qualsiasi modo la conoscenza, \u00e8 punito con la reclusione da sei mesi a tre anni. \n Se l'agevolazione \u00e8 soltanto colposa, si applica la reclusione fino a un anno. \n Il pubblico ufficiale o la persona incaricata di un pubblico servizio, che, per procurare a s\u00e9 o ad altri un indebito profitto patrimoniale, si avvale illegittimamente di notizie di ufficio, le quali debbano rimanere segrete, \u00e8 punito con la reclusione da due a cinque anni. Se il fatto \u00e8 commesso al fine di procurare a s\u00e9 o ad altri un ingiusto profitto non patrimoniale o di cagionare ad altri un danno ingiusto, si applica la pena della reclusione fino a due anni.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-09&atto.codiceRedazionale=24G00064&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:18:40.784689"}
{"text": "\n\n\nArt. 7\n Durata\n\n\n1. La Commissione completa i suoi lavori entro quarantotto mesi dalla sua costituzione. \n\n\n\n2. Entro i quarantacinque giorni successivi alla scadenza del termine di cui al comma 1, la Commissione presenta alle Camere una relazione sulle sue attivit\u00e0 di indagine. Possono essere presentate relazioni di minoranza. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-09&atto.codiceRedazionale=24G00064&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:18:44.873006"}
{"text": "\n\n\nArt. 8\n Entrata in vigore\n\n\n1. La presente legge entra in vigore il giorno successivo a quello della sua pubblicazione nella Gazzetta Ufficiale. \n\n\n\nLa presente legge, munita del sigillo dello Stato, sar\u00e0 inserita nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarla e di farla osservare come legge dello Stato. \n Data a Roma, add\u00ec 25 marzo 2024 \nMATTARELLA\nMeloni, Presidente del Consiglio dei ministri\nVisto, il Guardasigilli: Nordio\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-09&atto.codiceRedazionale=24G00064&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:18:48.963744"}
{"text": "\nIL PRESIDENTE DELLA REPUBBLICA\n\n\n\nVisti gli articoli 76, 87, quinto comma, e 117 della Costituzione;\n\n\n\n\n\n\nVista la legge 23 agosto 1988, n. 400, recante \u00abDisciplina dell'attivit\u00e0 di Governo e ordinamento della Presidenza del Consiglio dei Ministri\u00bb e, in particolare, l'articolo 14;\n\n\n\n\n\n\nVista la legge 24 dicembre 2012, n. 234, recante \u00abNorme generali sulla partecipazione dell'Italia alla formazione e all'attuazione della normativa e delle politiche dell'Unione europea\u00bb e, in particolare, l'articolo 31, sulle procedure per l'esercizio delle deleghe legislative conferite al Governo con la legge di delegazione europea;\n\n\n\n\n\n\nVista la legge 22 aprile 2021, n. 53, recante \u00abDelega al Governo per il recepimento delle direttive europee e l'attuazione di altri atti dell'Unione europea - Legge di delegazione europea 2019-2020\u00bb, e, in particolare, l'articolo 1 e l'allegato A, n. 18;\n\n\n\n\n\n\nVisto il decreto legislativo 8 novembre 2021, n. 197, recante \u00abRecepimento della direttiva (UE) 2019/883 del Parlamento europeo e del Consiglio, del 17 aprile 2019, relativa agli impianti portuali di raccolta per il conferimento dei rifiuti delle navi, che modifica la direttiva 2010/65/UE e abroga la direttiva 2000/59/CE\u00bb;\n\n\n\n\n\n\nVista la direttiva (UE) 2018/851 del Parlamento europeo e del Consiglio, del 30 maggio 2018, che modifica la direttiva 2008/98/CE relativa ai rifiuti;\n\n\n\n\n\n\nVista la direttiva (UE) 2019/883 del Parlamento europeo e del Consiglio, del 17 aprile 2019, relativa agli impianti portuali di raccolta per il conferimento dei rifiuti delle navi, che modifica la direttiva 2010/65/UE e abroga la direttiva 2000/59/CE;\n\n\n\n\n\n\nVisto il regolamento (UE) 2017/352 del Parlamento europeo e del Consiglio, del 15 febbraio 2017, che istituisce un quadro normativo per la fornitura di servizi portuali e norme comuni in materia di trasparenza finanziaria dei porti;\n\n\n\n\n\n\nVisto il regolamento di esecuzione (UE) 2022/89 della Commissione, del 21 gennaio 2022, recante modalit\u00e0 di applicazione della direttiva (UE) 2019/883 del Parlamento europeo e del Consiglio per quanto riguarda il metodo da utilizzare per il calcolo della sufficiente capacit\u00e0 di stoccaggio dedicata;\n\n\n\n\n\n\nVisto il regolamento di esecuzione (UE) 2022/90 della Commissione, del 21 gennaio 2022, recante modalit\u00e0 di applicazione della direttiva (UE) 2019/883 del Parlamento europeo e del Consiglio per quanto riguarda gli elementi dettagliati del meccanismo unionale di selezione delle navi da ispezionare basato sul rischio;\n\n\n\n\n\n\nVisto il regolamento di esecuzione (UE) 2022/91 della Commissione, del 21 gennaio 2022, che definisce i criteri per determinare che una nave produce minori quantit\u00e0 di rifiuti e li gestisce in modo ambientalmente sostenibile e compatibile in conformit\u00e0 alla direttiva (UE) 2019/883 del Parlamento europeo e del Consiglio;\n\n\n\n\n\n\nVisto il regolamento di esecuzione (UE) 2022/92 della Commissione, del 21 gennaio 2022, recante modalit\u00e0 di applicazione della direttiva (UE) 2019/883 del Parlamento europeo e del Consiglio per quanto riguarda le metodologie sui dati di monitoraggio e il formato per la comunicazione dei rifiuti accidentalmente pescati;\n\n\n\n\n\n\nVista la Convenzione internazionale del 1973 per la prevenzione dell'inquinamento causato da navi (MARPOL), come modificata dal relativo Protocollo del 1978, ratificata con legge 29 settembre 1980, n. 662, e, per quanto riguarda il Protocollo, con legge 4 giugno 1982, n. 438;\n\n\n\n\n\n\nVisto il regio decreto 30 marzo 1942, n. 327, recante \u00abApprovazione del testo definitivo del Codice della navigazione\u00bb;\n\n\n\n\n\n\nVista la legge 28 gennaio 1994, n. 84, recante \u00abRiordino della legislazione in materia portuale\u00bb;\n\n\n\n\n\n\nVisto il decreto legislativo 31 marzo 1998, n. 112, recante \u00abConferimento di funzioni e compiti amministrativi dello Stato alle regioni ed agli enti locali, in attuazione del capo I della legge 15 marzo 1997, n. 59\u00bb;\n\n\n\n\n\n\nVisto il decreto legislativo 27 luglio 1999, n. 272, recante \u00abAdeguamento della normativa sulla sicurezza e salute dei lavoratori nell'espletamento di operazioni e servizi portuali, nonch\u00e9 di operazioni di manutenzione, riparazione e trasformazione delle navi in ambito portuale, a norma della legge 31 dicembre 1998, n. 485\u00bb;\n\n\n\n\n\n\nVisto il decreto legislativo 8 giugno 2001, n. 231, recante \u00abDisciplina della responsabilit\u00e0 amministrativa delle persone giuridiche, delle societ\u00e0 e delle associazioni anche prive di personalit\u00e0 giuridica, a norma dell'articolo 11 della legge 29 settembre 2000, n. 300\u00bb;\n\n\n\n\n\n\nVista la legge 8 luglio 2003, n. 172, recante \u00abDisposizioni per il riordino e il rilancio della nautica da diporto e del turismo nautico\u00bb;\n\n\n\n\n\n\nVista la legge 15 dicembre 2004, n. 308, recante \u00abDelega al Governo per il riordino, il coordinamento e l'integrazione della legislazione in materia ambientale e misure di diretta applicazione\u00bb;\n\n\n\n\n\n\nVisto il decreto legislativo 18 luglio 2005, n. 171, recante \u00abCodice della nautica da diporto e attuazione della direttiva 2003/44/CE, a norma dell'articolo 6 della legge 8 luglio 2003, n. 172\u00bb;\n\n\n\n\n\n\nVisto il decreto legislativo 3 aprile 2006, n. 152, recante \u00abNorme in materia ambientale\u00bb e in particolare, la Parte II recante recepimento della direttiva 2001/42/CE del Parlamento europeo e del Consiglio, del 27 giugno 2001, concernente la valutazione degli effetti di determinati piani e programmi sull'ambiente;\n\n\n\n\n\n\nVisto il decreto legislativo 6 novembre 2007, n. 202, recante \u00abAttuazione della direttiva 2005/35/CE relativa all'inquinamento provocato dalle navi e conseguenti sanzioni\u00bb;\n\n\n\n\n\n\nVisto il decreto legislativo 9 aprile 2008, n. 81, recante \u00abAttuazione dell'articolo 1 della legge 3 agosto 2007, n. 123, in materia di tutela della salute e della sicurezza nei luoghi di lavoro\u00bb;\n\n\n\n\n\n\nVisto il decreto del Presidente della Repubblica 15 febbraio 1952, n. 328, recante \u00abApprovazione del Regolamento per l'esecuzione del Codice della navigazione (Navigazione marittima)\u00bb;\n\n\n\n\n\n\nVista la preliminare deliberazione del Consiglio dei ministri, adottata nella riunione del 5 dicembre 2023;\n\n\n\n\nAcquisito il parere della Conferenza unificata, di cui all'articolo 8 del decreto legislativo 28 agosto 1997, n. 281, espresso nella seduta dell'8 febbraio 2024;\n\n\nAcquisiti i pareri delle competenti Commissioni della Camera dei deputati e del Senato della Repubblica;\n\n\n\n\nVista la deliberazione del Consiglio dei ministri, adottata nella riunione del 4 marzo 2024;\n\n\n\n\nSulla proposta del Ministro per gli affari europei, il Sud, le politiche di coesione e il PNRR e del Ministro dell'ambiente e della sicurezza energetica, di concerto con i Ministri degli affari esteri e della cooperazione internazionale, della giustizia, dell'economia e delle finanze, delle imprese e del made in Italy, delle infrastrutture e dei trasporti, dell'agricoltura, della sovranit\u00e0 alimentare e delle foreste, della salute, della difesa e dell'interno;\n\nEmana\n il seguente decreto legislativo:\nArt. 1\n Modifiche al Titolo I del decreto legislativo \n 8 novembre 2021, n. 197\n\n\n\n\n1. Al decreto legislativo 8 novembre 2021, n. 197, sono apportate le seguenti modificazioni: \n\na) articolo 2, comma 1: \n 1) alla lettera c), le parole: \u00abe le acque reflue\u00bb sono sostituite dalle seguenti: \u00ab, le acque reflue e i sedimenti\u00bb; \n 2) alla lettera m), dopo le parole: \u00abcorso del viaggio\u00bb sono aggiunte, in fine, le seguenti: \u00ab, sulla base del metodo di calcolo previsto dal regolamento di esecuzione (UE) 2022/89 della Commissione del 21 gennaio 2022\u00bb; \n\nb) all'articolo 3: \n 1) al comma 1, lettera a), le parole: \u00abad esclusione delle navi\u00bb sono sostituite dalle seguenti: \u00abad esclusione di quelle\u00bb e dopo le parole: \u00abnavi militari e da guerra,\u00bb sono inserite le seguenti: \u00abdelle navi in uso alle Forze di Polizia ad ordinamento civile,\u00bb; \n 2) al comma 3, dopo le parole: \u00abai sensi del comma l, lettera a)\u00bb sono inserite le seguenti: \u00abaventi dislocamento a pieno carico superiore alle 660 tonnellate\u00bb; \n 3) il comma 4 \u00e8 abrogato. \n\n\n\n\n N O T E \n\n Avvertenza: \n - Il testo delle note qui pubblicato \u00e8 stato redatto dall'amministrazione competente per materia ai sensi dell'art. 10, commi 2 e 3 del testo unico delle disposizioni sulla promulgazione delle leggi, sull'emanazione dei decreti del Presidente della Repubblica e sulle pubblicazioni ufficiali della Repubblica italiana, approvato con decreto del Presidente della Repubblica 28 dicembre 1985, n. 1092, al solo fine di facilitare la lettura delle disposizioni di legge modificate o alle quali \u00e8 operato il rinvio. Restano invariati il valore e l'efficacia degli atti legislativi qui trascritti. \n - Per gli atti dell'Unione europea vengono forniti gli estremi di pubblicazione nella Gazzetta Ufficiale dell'Unione europea (GUUE). \n\n Note alle premesse: \n - L'art. 76 della Costituzione stabilisce che l'esercizio della funzione legislativa non pu\u00f2 essere delegato al Governo se non con determinazione di principi e criteri direttivi e soltanto per tempo limitato e per oggetti definiti. \n - L'art. 87, quinto comma, della Costituzione, conferisce al Presidente della Repubblica il potere di promulgare le leggi ed emanare i decreti aventi valore di legge e i regolamenti. \n - Si riporta l'art. 117 della Costituzione: \n \u00abArt. 117. (La potest\u00e0 legislativa \u00e8 esercitata dallo Stato e dalle Regioni nel rispetto della Costituzione, nonch\u00e9 dei vincoli derivanti dall'ordinamento comunitario e dagli obblighi internazionali). - Lo Stato ha legislazione esclusiva nelle seguenti materie: \n a) politica estera e rapporti internazionali dello Stato; rapporti dello Stato con l'Unione europea; diritto di asilo e condizione giuridica dei cittadini di Stati non appartenenti all'Unione europea; \n b) immigrazione; \n c) rapporti tra la Repubblica e le confessioni religiose; \n d) difesa e Forze armate; sicurezza dello Stato; armi, munizioni ed esplosivi; e) moneta, tutela del risparmio e mercati finanziari; tutela della concorrenza; sistema valutario; sistema tributario e contabile dello Stato; armonizzazione dei bilanci pubblici; perequazione delle risorse finanziarie; \n f) organi dello Stato e relative leggi elettorali; referendum statali; elezione del Parlamento europeo; \n g) ordinamento e organizzazione amministrativa dello Stato e degli enti pubblici nazionali; \n h) ordine pubblico e sicurezza, ad esclusione della polizia amministrativa locale; \n i) cittadinanza, stato civile e anagrafi; \n l) giurisdizione e norme processuali; ordinamento civile e penale; giustizia amministrativa; \n m) determinazione dei livelli essenziali delle prestazioni concernenti i diritti civili e sociali che devono essere garantiti su tutto il territorio nazionale; \n n) norme generali sull'istruzione; \n o) previdenza sociale; \n p) legislazione elettorale, organi di governo e funzioni fondamentali di Comuni, Province e Citt\u00e0 metropolitane; \n q) dogane, protezione dei confini nazionali e profilassi internazionale; \n r) pesi, misure e determinazione del tempo; coordinamento informativo statistico e informatico dei dati dell'amministrazione statale, regionale e locale; opere dell'ingegno; \n s) tutela dell'ambiente, dell'ecosistema e dei beni culturali. \n Sono materie di legislazione concorrente quelle relative a: rapporti internazionali e con l'Unione europea delle Regioni; commercio con l'estero; tutela e sicurezza del lavoro; istruzione, salva l'autonomia delle istituzioni scolastiche e con esclusione della istruzione e della formazione professionale; professioni; ricerca scientifica e tecnologica e sostegno all'innovazione per i settori produttivi; tutela della salute; alimentazione; ordinamento sportivo; protezione civile; governo del territorio; porti e aeroporti civili; grandi reti di trasporto e di navigazione; ordinamento della comunicazione; produzione, trasporto e distribuzione nazionale dell'energia; previdenza complementare e integrativa; coordinamento della finanza pubblica e del sistema tributario; valorizzazione dei beni culturali e ambientali e promozione e organizzazione di attivit\u00e0 culturali; casse di risparmio, casse rurali, aziende di credito a carattere regionale; enti di credito fondiario e agrario a carattere regionale.\n Nelle materie di legislazione concorrente spetta alle Regioni la potest\u00e0 legislativa, salvo che per la determinazione dei principi fondamentali, riservata alla legislazione dello Stato. \n Spetta alle Regioni la potest\u00e0 legislativa in riferimento ad ogni materia non espressamente riservata alla legislazione dello Stato. \n Le Regioni e le Province autonome di Trento e di Bolzano, nelle materie di loro competenza, partecipano alle decisioni dirette alla formazione degli atti normativi comunitari e provvedono all'attuazione e all'esecuzione degli accordi internazionali e degli atti dell'Unione europea, nel rispetto delle norme di procedura stabilite da legge dello Stato, che disciplina le modalit\u00e0 di esercizio del potere sostitutivo in caso di inadempienza. \n La potest\u00e0 regolamentare spetta allo Stato nelle materie di legislazione esclusiva, salva delega alle Regioni. La potest\u00e0 regolamentare spetta alle Regioni in ogni altra materia. I Comuni, le Province e le Citt\u00e0 metropolitane hanno potest\u00e0 regolamentare in ordine alla disciplina dell'organizzazione e dello svolgimento delle funzioni loro attribuite. \n Le leggi regionali rimuovono ogni ostacolo che impedisce la piena parit\u00e0 degli uomini e delle donne nella vita sociale, culturale ed economica e promuovono la parit\u00e0 di accesso tra donne e uomini alle cariche elettive. \n La legge regionale ratifica le intese della Regione con altre Regioni per il migliore esercizio delle proprie funzioni, anche con individuazione di organi comuni. \n Nelle materie di sua competenza la Regione pu\u00f2 concludere accordi con Stati e intese con enti territoriali interni ad altro Stato, nei casi e con le forme disciplinati da leggi dello Stato.\u00bb. \n - Si riporta il testo dell'art. 14 della legge 23 agosto 1988, n. 400 (Disciplina dell'attivit\u00e0 di Governo e ordinamento della Presidenza del Consiglio dei Ministri), pubblicata nella Gazzetta Ufficiale 12 settembre 1988, n. 214, S.O.: \n \u00abArt. 14 (Decreti legislativi). - 1. I decreti legislativi adottati dal Governo ai sensi dell'art. 76 della Costituzione sono emanati dal Presidente della Repubblica con la denominazione di \u00abdecreto legislativo\u00bb e con l'indicazione, nel preambolo, della legge di delegazione, della deliberazione del Consiglio dei ministri e degli altri adempimenti del procedimento prescritti dalla legge di delegazione. \n 2. L'emanazione del decreto legislativo deve avvenire entro il termine fissato dalla legge di delegazione; il testo del decreto legislativo adottato dal Governo \u00e8 trasmesso al Presidente della Repubblica, per la emanazione, almeno venti giorni prima della scadenza. \n 3. Se la delega legislativa si riferisce ad una pluralit\u00e0 di oggetti distinti suscettibili di separata disciplina, il Governo pu\u00f2 esercitarla mediante pi\u00f9 atti successivi per uno o pi\u00f9 degli oggetti predetti. In relazione al termine finale stabilito dalla legge di delegazione, il Governo informa periodicamente le Camere sui criteri che segue nell'organizzazione dell'esercizio della delega. \n 4. In ogni caso, qualora il termine previsto per l'esercizio della delega ecceda i due anni, il Governo \u00e8 tenuto a richiedere il parere delle Camere sugli schemi dei decreti delegati. Il parere \u00e8 espresso dalle Commissioni permanenti delle due Camere competenti per materia entro sessanta giorni, indicando specificamente le eventuali disposizioni non ritenute corrispondenti alle direttive della legge di delegazione. Il Governo, nei trenta giorni successivi, esaminato il parere, ritrasmette, con le sue osservazioni e con eventuali modificazioni, i testi alle Commissioni per il parere definitivo che deve essere espresso entro trenta giorni.\u00bb. \n - Si riporta il testo dell'art. 31 della legge 24 dicembre 2012, n. 234 (Norme generali sulla partecipazione dell'Italia alla formazione e all'attuazione della normativa e delle politiche dell'Unione europea), pubblicata nella Gazzetta Ufficiale 4 gennaio 2013, n. 3: \n \u00abArt. 31 (Procedure per l'esercizio delle deleghe legislative conferite al Governo con la legge di delegazione europea). - 1. In relazione alle deleghe legislative conferite con la legge di delegazione europea per il recepimento delle direttive, il Governo adotta i decreti legislativi entro il termine di quattro mesi antecedenti a quello di recepimento indicato in ciascuna delle direttive; per le direttive il cui termine cos\u00ec determinato sia gi\u00e0 scaduto alla data di entrata in vigore della legge di delegazione europea, ovvero scada nei tre mesi successivi, il Governo adotta i decreti legislativi di recepimento entro tre mesi dalla data di entrata in vigore della medesima legge; per le direttive che non prevedono un termine di recepimento, il Governo adotta i relativi decreti legislativi entro dodici mesi dalla data di entrata in vigore della legge di delegazione europea. \n 2. I decreti legislativi sono adottati, nel rispetto dell'art. 14 della legge 23 agosto 1988, n. 400, su proposta del Presidente del Consiglio dei Ministri o del Ministro per gli affari europei e del Ministro con competenza prevalente nella materia, di concerto con i Ministri degli affari esteri, della giustizia, dell'economia e delle finanze e con gli altri Ministri interessati in relazione all'oggetto della direttiva. I decreti legislativi sono accompagnati da una tabella di concordanza tra le disposizioni in essi previste e quelle della direttiva da recepire, predisposta dall'amministrazione con competenza istituzionale prevalente nella materia. \n 3. La legge di delegazione europea indica le direttive in relazione alle quali sugli schemi dei decreti legislativi di recepimento \u00e8 acquisito il parere delle competenti Commissioni parlamentari della Camera dei deputati e del Senato della Repubblica. In tal caso gli schemi dei decreti legislativi sono trasmessi, dopo l'acquisizione degli altri pareri previsti dalla legge, alla Camera dei deputati e al Senato della Repubblica affinch\u00e8 su di essi sia espresso il parere delle competenti Commissioni parlamentari. Decorsi quaranta giorni dalla data di trasmissione, i decreti sono emanati anche in mancanza del parere. Qualora il termine per l'espressione del parere parlamentare di cui al presente comma ovvero i diversi termini previsti dai commi 4 e 9 scadano nei trenta giorni che precedono la scadenza dei termini di delega previsti ai commi 1 o 5 o successivamente, questi ultimi sono prorogati di tre mesi. \n 4. Gli schemi dei decreti legislativi recanti recepimento delle direttive che comportino conseguenze finanziarie sono corredati della relazione tecnica di cui all'art. 17, comma 3, della legge 31 dicembre 2009, n. 196.\n Su di essi \u00e8 richiesto anche il parere delle Commissioni parlamentari competenti per i profili finanziari. Il Governo, ove non intenda conformarsi alle condizioni formulate con riferimento all'esigenza di garantire il rispetto dell'art. 81, quarto comma, della Costituzione, ritrasmette alle Camere i testi, corredati dei necessari elementi integrativi d'informazione, per i pareri definitivi delle Commissioni parlamentari competenti per i profili finanziari, che devono essere espressi entro venti giorni. \n 5. Entro ventiquattro mesi dalla data di entrata in vigore di ciascuno dei decreti legislativi di cui al comma 1, nel rispetto dei principi e criteri direttivi fissati dalla legge di delegazione europea, il Governo pu\u00f2 adottare, con la procedura indicata nei commi 2, 3 e 4, disposizioni integrative e correttive dei decreti legislativi emanati ai sensi del citato comma 1, fatto salvo il diverso termine previsto dal comma 6. \n 6. Con la procedura di cui ai commi 2, 3 e 4 il Governo pu\u00f2 adottare disposizioni integrative e correttive di decreti legislativi emanati ai sensi del comma 1, al fine di recepire atti delegati dell'Unione europea di cui all'art. 290 del Trattato sul funzionamento dell'Unione europea, che modificano o integrano direttive recepite con tali decreti legislativi. Le disposizioni integrative e correttive di cui al primo periodo sono adottate nel termine di cui al comma 5 o nel diverso termine fissato dalla legge di delegazione europea. Resta ferma la disciplina di cui all'art. 36 per il recepimento degli atti delegati dell'Unione europea che recano meri adeguamenti tecnici. \n 7. I decreti legislativi di recepimento delle direttive previste dalla legge di delegazione europea, adottati, ai sensi dell'art. 117, quinto comma, della Costituzione, nelle materie di competenza legislativa delle regioni e delle province autonome, si applicano alle condizioni e secondo le procedure di cui all'art. 41, comma 1. \n 8. I decreti legislativi adottati ai sensi dell'art. 33 e attinenti a materie di competenza legislativa delle regioni e delle province autonome sono emanati alle condizioni e secondo le procedure di cui all'art. 41, comma 1. \n 9. Il Governo, quando non intende conformarsi ai pareri parlamentari di cui al comma 3, relativi a sanzioni penali contenute negli schemi di decreti legislativi recanti attuazione delle direttive, ritrasmette i testi, con le sue osservazioni e con eventuali modificazioni, alla Camera dei deputati e al Senato della Repubblica. Decorsi venti giorni dalla data di ritrasmissione, i decreti sono emanati anche in mancanza di nuovo parere.\u00bb. \n - Si riporta il testo dell'art. 1 e dell'Allegato A, n. 18 della legge 22 aprile 2021, n. 53 (Delega al Governo per il recepimento delle direttive europee e l'attuazione di altri atti dell'Unione europea - Legge di delegazione europea 2019-2020), pubblicata nella Gazzetta Ufficiale 21 aprile 2021, n. 97: \n \u00abArt. 1 (Delega al Governo per il recepimento delle direttive e l'attuazione degli altri atti dell'Unione europea). - 1. Il Governo \u00e8 delegato ad adottare, secondo i termini, le procedure, i principi e i criteri direttivi di cui agli articoli 31 e 32 della legge 24 dicembre 2012, n. 234, nonch\u00e9 secondo quelli specifici dettati dalla presente legge e tenendo conto delle eccezionali conseguenze economiche e sociali derivanti dalla pandemia di COVID-19, i decreti legislativi per il recepimento delle direttive europee e l'attuazione degli altri atti dell'Unione europea di cui agli articoli da 3 a 29 e all'allegato A. \n 2. Gli schemi dei decreti legislativi di cui al comma 1 sono trasmessi, dopo l'acquisizione degli altri pareri previsti dalla legge, alla Camera dei deputati e al Senato della Repubblica affinch\u00e8 su di essi sia espresso il parere dei competenti organi parlamentari. \n 3. Eventuali spese non contemplate da leggi vigenti e che non riguardano l'attivit\u00e0 ordinaria delle amministrazioni statali o regionali possono essere previste nei decreti legislativi di cui al comma 1, nei soli limiti occorrenti per l'adempimento degli obblighi derivanti dall'esercizio delle deleghe di cui allo stesso comma 1.\n Alla relativa copertura, nonch\u00e9 alla copertura delle minori entrate eventualmente derivanti dall'attuazione delle deleghe, laddove non sia possibile farvi fronte con i fondi gi\u00e0 assegnati alle competenti amministrazioni, si provvede mediante riduzione del fondo per il recepimento della normativa europea di cui all'art. 41-bis della citata legge n. 234 del 2012. Qualora la dotazione del predetto fondo si rivelasse insufficiente, i decreti legislativi dai quali derivino nuovi o maggiori oneri sono emanati solo successivamente all'entrata in vigore dei provvedimenti legislativi che stanziano le occorrenti risorse finanziarie, in conformit\u00e0 all'art. 17, comma 2, della legge 31 dicembre 2009, n. 196.\u00bb. \n Allegato A \n (omissis) \n 18) direttiva (UE) 2019/883 del Parlamento europeo e del Consiglio, del 17 aprile 2019, relativa agli impianti portuali di raccolta per il conferimento dei rifiuti delle navi, che modifica la direttiva 2010/65/UE e abroga la direttiva 2000/59/CE (Testo rilevante ai fini del SEE) (termine di recepimento: 28 giugno 2021); \n (omissis).\u00bb \n - Il decreto legislativo 8 novembre 2021, n. 197 (Recepimento della direttiva (UE) 2019/883 del Parlamento europeo e del Consiglio, del 17 aprile 2019, relativa agli impianti portuali di raccolta per il conferimento dei rifiuti delle navi, che modifica la direttiva 2010/65/UE e abroga la direttiva 2000/59/CE) \u00e8 pubblicato nella Gazzetta Ufficiale 30 novembre 2021, n. 95, S.O. n. 41. \n - La direttiva (UE) 2018/851 del Parlamento Europeo e del Consiglio, del 30 maggio 2018 (che modifica la direttiva 2008/98/ CE relativa ai rifiuti) \u00e8 pubblicata nella G.U.U.E. 14 giugno 2018, n. L 150. \n - La direttiva (UE) 2019/883 del Parlamento europeo e del Consiglio, del 17 aprile 2019 (relativa agli impianti portuali di raccolta per il conferimento dei rifiuti delle navi che modifica la direttiva 2010/65/UE e abroga la direttiva 2000/59/CE) \u00e8 pubblicata nella G.U.U.E. 7 giugno 2019, n. L 151. \n - Il regolamento (UE) 2017/352 del Parlamento europeo e del Consiglio, del 15 febbraio 2017 (che istituisce un quadro normativo per la fornitura di servizi portuali e norme comuni in materia di trasparenza finanziaria dei porti) \u00e8 pubblicato nella G.U.U.E. 3 marzo 2017, n. L 57. \n - Il regolamento di esecuzione (UE) 2022/89 della Commissione, del 21 gennaio 2022, (recante modalit\u00e0 di applicazione della direttiva (UE) 2019/883 del Parlamento europeo e del Consiglio per quanto riguarda il metodo da utilizzare per il calcolo della sufficiente capacit\u00e0 di stoccaggio dedicata) \u00e8 pubblicato nella G.U.U.E. 24 gennaio 2022, n. L 15. \n - Il regolamento di esecuzione (UE) 2022/90 della Commissione, del 21 gennaio 2022, (recante modalit\u00e0 di applicazione della direttiva (UE) 2019/883 del Parlamento europeo e del Consiglio per quanto riguarda gli elementi dettagliati del meccanismo unionale di selezione delle navi da ispezionare basato sul rischio) \u00e8 pubblicato nella G.U.U.E. 24 gennaio 2022, n. L 15. \n - Il regolamento di esecuzione (UE) 2022/91 della Commissione, del 21 gennaio 2022 (che definisce i criteri per determinare che una nave produce minori quantit\u00e0 di rifiuti e li gestisce in modo ambientalmente sostenibile e compatibile in conformit\u00e0 alla direttiva (UE) 2019/883 del Parlamento europeo e del Consiglio) \u00e8 pubblicato nella G.U.U.E. 24 gennaio 2022, n. L 15. \n - Il regolamento di esecuzione (UE) 2022/92 della Commissione, del 21 gennaio 2022, (recante modalit\u00e0 di applicazione della direttiva (UE) 2019/883 del Parlamento europeo e del Consiglio per quanto riguarda le metodologie sui dati di monitoraggio e il formato per la comunicazione dei rifiuti accidentalmente pescati) \u00e8 pubblicato nella G.U.U.E. 24 gennaio 2022, n. L 15. \n - La legge 29 settembre 1980, n. 662 (Ratifica ed esecuzione della convenzione internazionale per la prevenzione dell'inquinamento causato da navi e del protocollo sull'intervento in alto mare in caso di inquinamento causato da sostanze diverse dagli idrocarburi, con annessi, adottati a Londra il 2 novembre 1973) \u00e8 pubblicata nella Gazzetta Ufficiale 23 ottobre 1980, n. 292, S.O. \n - La legge 4 giugno 1982, n. 438 (Adesione ai protocolli relativi alle convenzioni internazionali rispettivamente per la prevenzione dell'inquinamento causato da navi e per la salvaguardia della vita umana in mare, con allegati, adottati a Londra il 17 febbraio 1978, e loro esecuzione) \u00e8 pubblicata nella Gazzetta Ufficiale 15 luglio 1982, n. 193, S.O. \n - Il regio decreto 30 marzo 1942, n. 327 (Approvazione del testo definitivo del Codice della navigazione) \u00e8 pubblicato nella Gazzetta Ufficiale 18 aprile 1942, n. 93. \n - La legge 28 gennaio 1994, n. 84 (Riordino della legislazione in materia portuale) \u00e8 pubblicata nella Gazzetta Ufficiale 4 febbraio 1994, n. 28, S.O. \n - Il decreto legislativo 31 marzo 1998, n. 112 (Conferimento di funzioni e compiti amministrativi dello Stato alle regioni ed agli enti locali, in attuazione del capo I della legge 15 marzo 1997, n. 59) \u00e8 pubblicato nella Gazzetta Ufficiale 21 aprile 1998, n. 92, S.O. \n - Il decreto legislativo 27 luglio 1999, n. 272 (Adeguamento della normativa sulla sicurezza e salute dei lavoratori nell'espletamento di operazioni e servizi portuali, nonch\u00e9 di operazioni di manutenzione, riparazione e trasformazione delle navi in ambito portuale, a norma della legge 31 dicembre 1998, n. 485) \u00e8 pubblicato nella Gazzetta Ufficiale 9 agosto 1999, n. 185, S.O. \n - Il decreto legislativo 8 giugno 2001, n. 231 (Disciplina della responsabilit\u00e0 amministrativa delle persone giuridiche, delle societ\u00e0 e delle associazioni anche prive di personalit\u00e0 giuridica, a norma dell'art. 11 della legge 29 settembre 2000, n. 300) \u00e8 pubblicato nella Gazzetta Ufficiale 19 giugno 2001, n. 140. \n - La legge 8 luglio 2003, n. 172 (Disposizioni per il riordino e il rilancio della nautica da diporto e del turismo nautico) \u00e8 pubblicata nella Gazzetta Ufficiale 14 luglio 2003, n. 161. \n - La legge 15 dicembre 2004, n. 308 (Delega al Governo per il riordino, il coordinamento e l'integrazione della legislazione in materia ambientale e misure di diretta applicazione) \u00e8 pubblicata nella Gazzetta Ufficiale 27 dicembre 2004, n. 302, S.O. \n - Il decreto legislativo 18 luglio 2005, n. 171 (Codice della nautica da diporto e attuazione della direttiva 2003/44/CE, a norma dell'art. 6 della legge 8 luglio 2003, n. 172) \u00e8 pubblicato nella Gazzetta Ufficiale 31 agosto 2005, n. 202, S.O. \n - La Parte Seconda del decreto legislativo 3 aprile 2006, n. 152, (Norme in materia ambientale) pubblicato nella Gazzetta Ufficiale del 14 aprile 2006, n. 88 - S.O.\n n. 96, reca: \u00abProcedure per la valutazione ambientale strategica (VAS), per la valutazione dell'impatto ambientale (VIA) e per l'autorizzazione integrata ambientale (IPPC)\u00bb. \n - Il decreto legislativo 6 novembre 2007, n. 202 (Attuazione della direttiva 2005/35/CE relativa all'inquinamento provocato dalle navi e conseguenti sanzioni) \u00e8 pubblicato nella Gazzetta Ufficiale 9 novembre 2007, n. 261, S.O. \n - Il decreto legislativo 9 aprile 2008, n. 81 (Attuazione dell'art. 1 della legge 3 agosto 2007, n. 123, in materia di tutela della salute e della sicurezza nei luoghi di lavoro) \u00e8 pubblicato nella Gazzetta Ufficiale 30 aprile 2008, n. 101, S.O. \n - Il decreto del Presidente della Repubblica 15 febbraio 1952, n. 328 (Approvazione del Regolamento per l'esecuzione del Codice della navigazione (Navigazione marittima)) \u00e8 pubblicato nella Gazzetta Ufficiale 21 aprile 1952, n. 94, S.O. \n - Si riporta il testo dell'art. 8 del decreto legislativo 28 agosto 1997, n. 281 (Definizione ed ampliamento delle attribuzioni della Conferenza permanente per i rapporti tra lo Stato, le regioni e le province autonome di Trento e Bolzano ed unificazione, per le materie ed i compiti di interesse comune delle regioni, delle province e dei comuni, con la Conferenza Stato-citt\u00e0 ed autonomie locali) pubblicato nella Gazzetta Ufficiale 30 agosto 1997, n. 202: \n \u00abArt. 8 (Conferenza Stato-citt\u00e0 ed autonomie locali e Conferenza unificata). - 1. La Conferenza Stato-citt\u00e0 ed autonomie locali \u00e8 unificata per le materie ed i compiti di interesse comune delle regioni, delle province, dei comuni e delle comunit\u00e0 montane, con la Conferenza Stato-regioni. \n 2. La Conferenza Stato-citt\u00e0 ed autonomie locali \u00e8 presieduta dal Presidente del Consiglio dei Ministri o, per sua delega, dal Ministro dell'interno o dal Ministro per gli affari regionali nella materia di rispettiva competenza; ne fanno parte altres\u00ec il Ministro del tesoro e del bilancio e della programmazione economica, il Ministro delle finanze, il Ministro dei lavori pubblici, il Ministro della sanit\u00e0, il presidente dell'Associazione nazionale dei comuni d'Italia - ANCI, il presidente dell'Unione province d'Italia - UPI ed il presidente dell'Unione nazionale comuni, comunit\u00e0 ed enti montani - UNCEM. Ne fanno parte inoltre quattordici sindaci designati dall'ANCI e sei presidenti di provincia designati dall'UPI.\n Dei quattordici sindaci designati dall'ANCI cinque rappresentano le citt\u00e0 individuate dall'art. 17 della legge 8 giugno 1990, n. 142. Alle riunioni possono essere invitati altri membri del Governo, nonch\u00e9 rappresentanti di amministrazioni statali, locali o di enti pubblici. \n 3. La Conferenza Stato-citt\u00e0 ed autonomie locali \u00e8 convocata almeno ogni tre mesi, e comunque in tutti i casi il presidente ne ravvisi la necessit\u00e0 o qualora ne faccia richiesta il presidente dell'ANCI, dell'UPI o dell'UNCEM. \n 4. La Conferenza unificata di cui al comma 1 \u00e8 convocata dal Presidente del Consiglio dei Ministri. Le sedute sono presiedute dal Presidente del Consiglio dei Ministri o, su sua delega, dal Ministro per gli affari regionali o, se tale incarico non \u00e8 conferito, dal Ministro dell'interno.\u00bb. \n\n Note all'art. 1: \n - Si riporta il testo degli articoli 2 e 3 del citato decreto legislativo n. 197, del 2021, come modificato dal presente decreto: \n \u00abArt. 2 (Definizioni). - 1. Ai fini del presente decreto, si intende per: \n a) \"nave\": un'imbarcazione di qualsiasi tipo, che opera nell'ambiente marino, inclusi i pescherecci, le imbarcazioni da diporto, gli aliscafi, i veicoli a cuscino d'aria, i sommergibili e le imbarcazioni galleggianti; \n b) \"convenzione MARPOL\": la convenzione internazionale per la prevenzione dell'inquinamento causato da navi, come modificata dal relativo protocollo del 1978, ratificata con legge 29 settembre 1980, n. 662 e, per quanto riguarda il Protocollo, con legge 4 giugno 1982, n. 438; \n c) \"rifiuti delle navi\": tutti i rifiuti, compresi i residui del carico, le acque di sentina, le acque reflue e i sedimenti prodotti durante le operazioni di servizio o durante le operazioni di carico, scarico e pulizia, e che rientrano nell'ambito di applicazione degli allegati I, II, IV, V e VI della convenzione MARPOL nonch\u00e9 i rifiuti accidentalmente pescati; \n d) \"rifiuti accidentalmente pescati\": rifiuti raccolti dalle reti durante le operazioni di pesca; \n e) \"residui del carico\": i resti di qualsiasi materiale che costituisce il carico contenuto a bordo che rimangono sul ponte, nella stiva o in cisterne, dopo le operazioni di carico e scarico, comprese le eccedenze di carico e scarico e le fuoriuscite, siano essi umidi, secchi o trascinati dalle acque di lavaggio, ivi comprese le acque di zavorra, qualora venute a contatto con il carico o suoi residui. Fanno eccezione le polveri del carico che rimangono sul ponte dopo che questo \u00e8 stato spazzato o la polvere presente sulle superfici esterne della nave; \n f) \"impianto portuale di raccolta\" o \"impianti portuali di raccolta\": qualsiasi struttura fissa, galleggiante o mobile che sia in grado di fornire il servizio di raccolta dei rifiuti delle navi; \n g) \"peschereccio\": qualsiasi nave equipaggiata o utilizzata a fini commerciali per la cattura del pesce o di altre risorse marine viventi; \n h) \"imbarcazione da diporto\": i natanti con scafo di lunghezza compresa tra i 2,5 ed i 10 metri, le unit\u00e0 navali, con scafo di lunghezza compresa tra i 10 ed i 24 metri e le navi da diporto con scafo di lunghezza superiore ai 24 metri, indipendentemente dal mezzo di propulsione, destinati all'utilizzo sportivo o ricreativo e non impegnati in attivit\u00e0 commerciali; \n i) \"porto\": un luogo o un'area geografica cui siano state apportate migliorie e aggiunte attrezzature progettate principalmente per consentire l'attracco di navi, compresa la zona di ancoraggio all'interno della giurisdizione del porto; \n l) \"Autorit\u00e0 competente\" o \"Autorit\u00e0 competenti\": l'Autorit\u00e0 di Sistema Portuale, ove istituita, o l'Autorit\u00e0 marittima di cui all'art. 2, commi 2 e 3 della legge 28 gennaio 1994, n. 84; \n m) \"sufficiente capacit\u00e0 di stoccaggio\": lo spazio necessario a stoccare i rifiuti a bordo dal momento della partenza fino al successivo porto di scalo, compresi i rifiuti che saranno presumibilmente prodotti nel corso del viaggio, sulla base del metodo di calcolo previsto dal regolamento di esecuzione (UE) 2022/89 della Commissione del 21 gennaio 2022; \n n) \"traffico di linea\": traffico effettuato in base a una lista pubblicata o pianificata di orari di partenza e di arrivo tra porti specificati o in occasione di traversate ricorrenti, secondo un orario riconosciuto dalla Autorit\u00e0 competente di cui alla lettera l); \n o) \"scali regolari\": viaggi ripetuti dalla stessa nave secondo uno schema costante tra porti individuati o una serie di viaggi da e verso lo stesso porto senza scali intermedi; \n p) \"scali frequenti\": scali effettuati da una nave nello stesso porto, che si verificano almeno una volta ogni due settimane; \n q) \"GISIS\": sistema globale integrato di informazione sul traffico marittimo istituito dall'Organizzazione marittima internazionale (IMO); \n r) \"trattamento\": operazioni di recupero o smaltimento, inclusa la preparazione prima del recupero o dello smaltimento; \n s) \"tariffa indiretta\": una tariffa pagata per i servizi svolti dagli impianti portuali di raccolta, indipendentemente dall'effettivo conferimento dei rifiuti da parte delle navi; \n t) \"zona di ancoraggio\": l'area individuata nello specchio acqueo interno o esterno alle aree del porto, ove una nave pu\u00f2 sostare, non necessariamente all'ancora, senza compiere operazioni commerciali intese come quelle che comportano la movimentazione, del carico pagante o l'imbarco o lo sbarco di passeggeri. \n 2. I rifiuti delle navi sono considerati rifiuti ai sensi dell'art. 183, comma 1, lettera a), del decreto legislativo 3 aprile 2006, n. 152. In particolare, i rifiuti delle navi sono considerati rifiuti speciali ai sensi dell'art. 184, comma 3, lettera f) del decreto legislativo n. 152 del 2006, ad eccezione dei rifiuti prodotti dai passeggeri e dall'equipaggio e dei rifiuti accidentalmente pescati che sono considerati rifiuti urbani ai sensi dell'art. 183, comma 1 lettera b-ter), del medesimo decreto legislativo.\u00bb. \n \u00abArt. 3 (Ambito di applicazione). - 1. Il presente decreto si applica a: \n a) tutte le navi, indipendentemente dalla loro bandiera, che fanno scalo o che operano in un porto dello Stato, ad esclusione di quelle adibite a servizi portuali ai sensi dell'art. 1, paragrafo 2, del regolamento (UE) 2017/352 del Parlamento europeo e del Consiglio, del 15 febbraio 2017 e delle disposizioni di cui all'art. 3, comma 1 del decreto del Ministero delle infrastrutture e dei trasporti 27 aprile 2017, pubblicato nella Gazzetta Ufficiale n. 107 del 10 maggio 2017 e con l'eccezione delle navi militari e da guerra, delle navi in uso alle Forze di Polizia ad ordinamento civile, delle navi ausiliarie o di altre navi possedute o gestite da uno Stato, se impiegate solo per servizi statali a fini non commerciali; \n b) tutti i porti dello Stato ove fanno abitualmente scalo le navi di cui alla lettera a). \n 2. Al fine di evitare ingiustificati ritardi per le navi, le Autorit\u00e0 competenti possono escludere la zona di ancoraggio dall'applicazione delle disposizioni di cui agli articoli 6, 7 e 8. \n 3. Con decreto del Ministro della difesa, di concerto con i Ministri dell'economia e finanze, della transizione ecologica, delle infrastrutture e della mobilit\u00e0 sostenibili e della salute, da adottare entro centoventi giorni dalla data di entrata in vigore del presente decreto, sono aggiornate le misure necessarie ad assicurare che le navi militari, da guerra ed ausiliarie escluse dall'ambito di applicazione del presente decreto, ai sensi del comma l, lettera a), aventi dislocamento a pieno carico superiore alle 660 tonnellate, si conformino alla disciplina del presente decreto in materia di conferimento dei rifiuti, tenuto conto delle specifiche prescrizioni tecniche previste per dette navi, delle caratteristiche di ogni classe di unit\u00e0. Nelle more dell'adozione del suddetto decreto si applicano le disposizioni di cui al decreto del Ministro della difesa del 19 marzo 2008.\". \n 4. (abrogato).\u00bb \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-08&atto.codiceRedazionale=24G00061&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:18:50.695921"}
{"text": "\n\n\nArt. 2\n Modifiche al Titolo II del decreto \n legislativo 8 novembre 2021, n. 197\n\n\n\n\n1. Al decreto legislativo 8 novembre 2021, n. 197, sono apportate le seguenti modificazioni: \n\na) all'articolo 4: \n 1) al comma 4, dopo il terzo periodo \u00e8 inserito il seguente: \u00abI gestori dei suddetti impianti possono sottoscrivere appositi accordi con gli armatori e i sistemi collettivi e autonomi di cui al titolo II e al Titolo III della Parte quarta del decreto legislativo 3 aprile 2006, n. 152, per la gestione di specifiche categorie di rifiuti.\u00bb; \n 2) al comma 5, le parole: \u00absicurezza e di prevenzione incendi\u00bb sono sostituite dalle seguenti: \u00absalute, prevenzione e protezione, formazione e sicurezza sui luoghi di lavoro, nonch\u00e9 di prevenzione incendi e di ogni altro rischio connesso all'attivit\u00e0 svolta\u00bb; \n\nb) all'articolo 5: \n 1) al comma 1, dopo il secondo periodo, \u00e8 aggiunto, in fine, il seguente: \u00abI piani di cui al presente comma sono sottoposti alla procedura di cui agli articoli 11 e 12 del decreto legislativo n. 152 del 2006, di competenza regionale.\u00bb; \n 2) al comma 4, le parole: \u00abpredispone lo studio\u00bb sono sostituite dalle seguenti: \u00absvolge le attivit\u00e0\u00bb, le parole: \u00aball'articolo 19 della Parte Seconda\u00bb sono sostituite dalle seguenti: \u00aball'articolo 11, comma 1, e all'articolo 12, comma 1,\u00bb e la parola: \u00abacquisisce\u00bb \u00e8 sostituita dalla seguente: \u00abprovvede ad\u00bb; \n 3) al comma 5, dopo il primo periodo, sono aggiunti, in fine, i seguenti: \u00abL'Autorit\u00e0 competente comunica le medesime informazioni al Ministero dell'ambiente e della sicurezza energetica, che cura l'aggiornamento del relativo archivio GISIS. Le informazioni di cui al primo periodo sono inserite, a cura dell'Autorit\u00e0 marittima, sul sistema SafeSeaNet, di cui all'articolo 13, comma 3.\u00bb. \n\n\n\n\n Note all'art. 2: \n - Si riporta il testo degli articoli 4 e 5 del citato decreto legislativo n. 197, del 2021, come modificato dal presente decreto: \n \u00abArt. 4 (Impianti portuali di raccolta). - 1. In attuazione del piano previsto all'art. 5, il porto \u00e8 dotato, con oneri a carico del gestore del servizio, di impianti e di servizi portuali di raccolta dei rifiuti delle navi adeguati a rispondere alle esigenze delle navi che vi fanno abitualmente scalo, in relazione alla classificazione dello stesso porto, laddove adottata, ovvero al traffico registrato nei tre anni solari precedenti all'anno di adozione del Piano, al fine di assicurare il rapido conferimento di detti rifiuti, evitando ingiustificati ritardi e garantendo nel contempo standard di sicurezza per l'ambiente e per la salute dell'uomo raggiungibili con l'applicazione delle migliori tecnologie disponibili. \n 2. Per le finalit\u00e0 di cui al comma 1, la capacit\u00e0 degli impianti portuali di raccolta realizzati, quali strutture fisse, mobili o galleggianti, \u00e8 commisurata alla tipologia ed al quantitativo di rifiuti delle navi che abitualmente utilizzano tale porto, tenuto conto: \n a) delle esigenze operative degli utenti del porto; \n b) dell'ubicazione geografica e delle dimensioni del porto; \n c) della tipologia delle navi che vi fanno scalo; \n d) delle esenzioni di cui all'art. 9. \n 3. Nel Piano di raccolta di cui all'art. 5, le Autorit\u00e0 competenti definiscono gli adempimenti e le modalit\u00e0 operative relative all'utilizzo degli impianti portuali di raccolta che siano semplici e rapide e non determinino ingiustificati ritardi alle navi. Nel Piano sono altres\u00ec definiti i criteri per la determinazione delle tariffe per il conferimento dei rifiuti agli impianti portuali di raccolta che non devono creare un disincentivo all'uso degli impianti stessi da parte delle navi. \n 4. Ferme restando le disposizioni sanitarie di cui al regolamento (CE) n. 1069/2009 del Parlamento europeo e del Consiglio del 21 ottobre 2009, per la gestione dei rifiuti di cucina e ristorazione derivanti da trasporti internazionali, i gestori degli impianti portuali di raccolta provvedono ad una gestione dei rifiuti delle navi che assicuri la tutela ambientale, conformemente alla disciplina in materia di rifiuti di cui alla Parte Quarta del decreto legislativo n.152 del 2006. Ai fini del primo periodo, i rifiuti delle navi sono raccolti separatamente, per facilitarne il riutilizzo e il riciclaggio. Per facilitare tale processo, i gestori degli impianti portuali di raccolta possono raccogliere le frazioni di rifiuti differenziate conformemente alle categorie di rifiuti stabilite nella convenzione MARPOL, tenendo conto delle sue linee guida. I gestori dei suddetti impianti possono sottoscrivere appositi accordi con gli armatori e i sistemi collettivi e autonomi di cui al Titolo II e al Titolo III della Parte quarta del decreto legislativo 3 aprile 2006, n.152, per la gestione di specifiche categorie di rifiuti.\n Anche a fini tariffari sono comunque raccolti e quantificati separatamente i residui del carico ed i rifiuti accidentalmente pescati. \n 5. Gli impianti portuali di cui al comma 1 devono essere conformi alle vigenti disposizioni in materia di salute, prevenzione e protezione, formazione e sicurezza sui luoghi di lavoro, nonch\u00e9 di prevenzione incendi e di ogni altro rischio connesso all'attivit\u00e0 svolta. \n 6. Ferma restando la disciplina in materia di concessione di beni demaniali e di servizi espletati con mezzi navali in regime di concessione, gli impianti portuali di raccolta fissi sono autorizzati per la gestione dei rifiuti ai sensi della Parte Quarta del decreto legislativo n. 152 del 2006, fatta salva, ricorrendone le condizioni, l'applicazione dell'art. 185-bis del citato decreto legislativo. \n 7. L'affidamento dei lavori per la realizzazione degli impianti portuali di raccolta, nonch\u00e9 del relativo servizio di raccolta dei rifiuti, avviene in conformit\u00e0 alla legislazione nazionale e comunitaria vigente in materia di appalti, affidamenti e concessioni, con particolare riferimento al regolamento (UE) 352/2017. \n 8. Il gestore dell'impianto portuale di raccolta e del servizio di raccolta di cui al comma l provvede agli adempimenti relativi alla comunicazione annuale al Catasto dei rifiuti ed alla tenuta del registro cronologico di carico e scarico di cui agli articoli 189 e 190 del decreto legislativo n. 152 del 2006 ed adempie, laddove previsto, alle disposizioni in materia di tracciabilit\u00e0 di cui all'articolo 188-bis del medesimo decreto e della relativa normativa di attuazione. \n 9. Il Ministero della transizione ecologica di concerto con il Ministero delle infrastrutture e della mobilit\u00e0 sostenibili, con decreto da adottare entro novanta giorni dalla data di entrata in vigore della presente disposizione, stabilisce, in conformit\u00e0 alle procedure definite dall'Organizzazione marittima internazionale, le modalit\u00e0 di segnalazione all'IMO ed allo Stato di approdo delle eventuali inadeguatezze degli impianti portuali di raccolta nonch\u00e9 le modalit\u00e0 di indagine su tutti i casi segnalati di presunta inadeguatezza e di notifica dell'esito dell'indagine all'IMO e allo Stato segnalante. \n 10. Nel Piano di raccolta di cui all'art. 5 \u00e8 previsto un meccanismo di indennizzo da corrispondere alle navi a carico del gestore del servizio, nel caso di ritardi ingiustificati nel conferimento o nella raccolta dei rifiuti. L'indennizzo \u00e8 riconosciuto nella forma della riduzione sulla tariffa dovuta, fermo restando il diritto al risarcimento del danno secondo le disposizioni del codice civile. Nel Piano sono altres\u00ec definite modalit\u00e0 e tempistiche per la presentazione di eventuali segnalazioni da parte delle navi relative ad inadeguatezza degli impianti o a disservizi, idonee a garantire le opportune verifiche da parte delle autorit\u00e0 preposte ai controlli.\u00bb. \n \u00abArt. 5 (Piano di raccolta e piano di gestione dei rifiuti). - 1. Entro dodici mesi dalla data di entrata in vigore del presente decreto, le Autorit\u00e0 competenti predispongono, approvano e rendono operativo il Piano di raccolta e di gestione dei rifiuti nel rispetto delle disposizioni del presente decreto e dei criteri indicati nell'Allegato 1. Ai fini della predisposizione del Piano, della sua modifica e del suo aggiornamento, \u00e8 assicurata la consultazione di tutte le parti interessate, tra cui, gli utenti del porto o i loro rappresentanti, ivi incluse le associazioni di categoria, le autorit\u00e0 locali, gli operatori dell'impianto portuale di raccolta, le organizzazioni che attuano gli obblighi di responsabilit\u00e0 estesa del produttore e i rappresentanti della societ\u00e0 civile. I piani di cui al presente comma sono sottoposti alla procedura di cui agli articoli 11 e 12 del decreto legislativo n. 152 del 2006, di competenza regionale. \n 2. Ai fini della approvazione del Piano di cui al comma 1 e dell'integrazione, per gli aspetti relativi alla gestione, con il Piano regionale di gestione dei rifiuti di cui all'art. 199 del decreto legislativo n.152 del 2006, il Piano \u00e8 tempestivamente comunicato alla Regione competente, che ne valuta la coerenza con il Piano regionale di gestione dei rifiuti esprimendosi entro sessanta giorni dalla data di ricezione della comunicazione. \n 3. In caso di mancata predisposizione del Piano di raccolta dei rifiuti nei termini stabiliti al comma 1, la regione competente, previa diffida ad adempiere entro il termine di sessanta giorni, nomina, decorso inutilmente tale termine, un commissario ad acta per la predisposizione e l'approvazione dello stesso. \n 4. Nei porti in cui l'Autorit\u00e0 competente \u00e8 l'Autorit\u00e0 marittima, la stessa d'intesa con la regione competente, emana una propria ordinanza che costituisce piano di raccolta di gestione dei rifiuti. Lo stesso costituisce integrazione, per gli aspetti relativi alla gestione, al piano regionale di gestione dei rifiuti di cui all'art. 199 del decreto legislativo 3 aprile 2006, n. 152.\n Il comune cura le procedure relative all'affidamento del servizio di gestione dei rifiuti, d'intesa con l'Autorit\u00e0 marittima per i fini di interesse di quest'ultima. Nei porti di cui al presente comma, la regione svolge le attivit\u00e0 di cui all'articolo 11, comma 1, e all'articolo 12, comma 1, della Parte seconda del decreto legislativo n.152 del 2006, e provvede ad ogni altra valutazione di compatibilit\u00e0 ambientale inerente al piano di raccolta.\n Dall'attuazione del presente comma non devono derivare nuovi o maggiori oneri a carico della finanza pubblica. \n 5. A seguito dell'approvazione del Piano di cui al comma 1 o di sue modifiche sostanziali, l'Autorit\u00e0 competente ne assicura l'adeguata comunicazione agli operatori delle navi, in particolare comunica la disponibilit\u00e0 di impianti portuali di raccolta, le tariffe applicate e le informazioni di cui all'Allegato A \"Informazioni sul sistema di raccolta e gestione delle navi\". L'Autorit\u00e0 competente comunica le medesime informazioni al Ministero dell'ambiente e della sicurezza energetica, che cura l'aggiornamento del relativo archivio GISIS. Le informazioni di cui al primo periodo sono inserite, a cura dell'Autorit\u00e0 marittima, sul sistema SafeSeaNet, di cui all'articolo 13, comma 3. \n 6. Nel caso di porti ricadenti nello stesso territorio regionale, l'Autorit\u00e0 competente pu\u00f2 approvare un unico piano di raccolta dei rifiuti, purch\u00e9 il piano stesso indichi per ciascun porto il fabbisogno di impianti di raccolta e la disponibilit\u00e0 degli impianti portuali di raccolta esistenti. Fermo restando quanto previsto al comma 2, e al primo periodo del presente comma, se i porti inclusi nella medesima Autorit\u00e0 di sistema portuale sono ubicati in regioni diverse, l'Autorit\u00e0 pu\u00f2 approvare un solo piano di raccolta. \n 7. In coerenza con la pianificazione regionale in materia di rifiuti, almeno ogni cinque anni e, comunque, in presenza di significativi cambiamenti operativi nella gestione del porto, il piano di raccolta e di gestione dei rifiuti \u00e8 soggetto a nuova approvazione. Tali cambiamenti possono comprendere modifiche strutturali del traffico diretto al porto, sviluppo di nuove infrastrutture, modifiche della domanda e della fornitura di impianti portuali di raccolta e nuove tecniche di trattamento a bordo. Se durante il periodo di cinque anni di cui al primo periodo non si sono verificati cambiamenti significativi, la nuova approvazione pu\u00f2 consistere in una convalida dei piani esistenti previa consultazione degli stessi soggetti che devono essere sentiti in sede di redazione. \n 8. I piccoli porti non commerciali, che sono caratterizzati soltanto da un traffico sporadico o scarso di imbarcazioni da diporto, sono esentati dall'applicazione dei commi da 1 a 4 solo se i loro impianti portuali di raccolta sono integrati nel sistema di gestione dei rifiuti comunale e se \u00e8 garantito che le informazioni relative al sistema di gestione dei rifiuti sono messe a disposizione degli utenti dei porti stessi, da parte del gestore dei servizi portuali. Ai suddetti fini, con il decreto di cui all'art. 4, comma 4 della legge 28 gennaio 1994, n. 84, sono definite le caratteristiche dei porti di cui al primo periodo. Nelle more dell'emanazione del predetto decreto, se ricorrono le caratteristiche di cui al primo periodo, l'esenzione \u00e8 comunque applicabile dall'Autorit\u00e0 competente con provvedimento motivato. Il Ministero delle infrastrutture e della mobilit\u00e0 sostenibili comunica annualmente il nome e l'ubicazione di tali porti per via elettronica nella parte del sistema informativo, di monitoraggio e di applicazione per lo scambio di dati marittimi, \u00abSafeSeaNet\u00bb, di cui al decreto legislativo 19 agosto 2005, n. 196.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-08&atto.codiceRedazionale=24G00061&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:18:54.802535"}
{"text": "\n\n\nArt. 3\n Modifiche al Titolo III del decreto \n legislativo 8 novembre 2021, n. 197\n\n\n\n\n1. Al decreto legislativo 8 novembre 2021, n. 197, sono apportate le seguenti modificazioni: \n\na) all'articolo 6: \n 1) al comma 1, alinea, le parole: \u00aball'Autorit\u00e0 competente\u00bb sono sostituite dalle seguenti: \u00aball'Autorit\u00e0 marittima\u00bb e le parole: \u00abo al soggetto da questa indicato\u00bb sono soppresse; \n 2) al comma 4, le parole: \u00abL'Autorit\u00e0 competente\u00bb sono sostituite dalle seguenti: \u00abL'Autorit\u00e0 marittima\u00bb; \n 3) al comma 6, le parole: \u00aball'Autorit\u00e0 competente\u00bb sono sostituite dalle seguenti: \u00aball'Autorit\u00e0 marittima\u00bb; \n\nb) all'articolo 7, comma 5, all'alinea, le parole: \u00abL'Autorit\u00e0 competente\u00bb sono sostituite dalle seguenti: \u00abL'Autorit\u00e0 marittima\u00bb; \n\nc) all'articolo 8: \n 1) al comma 2, le parole: \u00abdall'Autorit\u00e0 competente\u00bb sono sostituite dalle seguenti: \u00abdall'Autorit\u00e0 di sistema portuale o, laddove non istituita, dall'ente locale che ha curato le procedure relative all'affidamento del servizio di raccolta dei rifiuti, sentita l'Autorit\u00e0 marittima\u00bb; \n 2) al comma 6, le parole: \u00abl'Autorit\u00e0 competente\u00bb sono sostituite dalle seguenti: \u00abl'Autorit\u00e0 di sistema portuale o, laddove non istituita, l'ente locale che ha curato le procedure relative all'affidamento del servizio di raccolta dei rifiuti, sentita l'Autorit\u00e0 marittima,\u00bb; \n 3) al comma 8, le parole: \u00able Autorit\u00e0 competenti\u00bb sono sostituite dalle seguenti: \u00able Autorit\u00e0 di sistema portuale o, laddove non istituite, l'ente locale che ha curato le procedure relative all'affidamento del servizio di raccolta dei rifiuti, sentite le Autorit\u00e0 marittime,\u00bb e le parole: \u00abin modo tale da assicurare il conferimento dei rifiuti prodotti in un porto lungo la rotta nonch\u00e9, eventualmente, adeguati meccanismi di ripartizione dei proventi tra gli impianti portuali interessati\u00bb sono sostituite dalle seguenti: \u00abnonch\u00e9 adeguati meccanismi di ripartizione dei proventi tra gli impianti portuali interessati dagli scali al fine di assicurare il corretto conferimento dei rifiuti\u00bb; \n 4) al comma 9, le parole: \u00abl'Autorit\u00e0 competente\u00bb sono sostituite dalle seguenti: \u00abl'Autorit\u00e0 di Sistema Portuale o, laddove non istituita, l'ente locale che ha curato le procedure relative all'affidamento del servizio di raccolta dei rifiuti, sentita l'Autorit\u00e0 marittima\u00bb; \n\nd) all'articolo 9: \n 1) al comma 2, le parole: \u00abl'Autorit\u00e0 competente\u00bb sono sostituite dalle seguenti: \u00abl'Autorit\u00e0 marittima\u00bb e dopo le parole: \u00abil porto\u00bb sono aggiunte le seguenti: \u00abdi conferimento\u00bb; \n 2) al comma 4, le parole: \u00abLe Autorit\u00e0 competenti\u00bb sono sostituite dalle seguenti: \u00abLe Autorit\u00e0 marittime\u00bb. \n\n\n\n\n Note all'art. 3: \n - Si riporta il testo degli articoli 6, 7, 8 e 9 del citato decreto legislativo n. 197, del 2021, come modificato dal presente decreto: \n \u00abArt. 6 (Notifica anticipata dei rifiuti). - 1.\n L'operatore delegato dall'armatore o dal comandante della nave, l'agente raccomandatario, o il comandante di una nave che rientra nell'ambito di applicazione decreto legislativo 19 agosto 2005, n. 196, diretto verso un porto dell'Unione, compila in modo veritiero e preciso il modulo di cui all'allegato 2 del presente decreto (\u00abnotifica anticipata dei rifiuti\u00bb) e trasmette tutte le informazioni in esso contenute all'Autorit\u00e0 marittima: \n a) con almeno 24 ore di anticipo rispetto all'arrivo se il porto di scalo \u00e8 noto; \n b) non appena \u00e8 noto il porto di scalo, qualora questa informazione sia disponibile a meno di 24 ore dall'arrivo; o al pi\u00f9 tardi al momento della partenza dal porto precedente se la durata del viaggio \u00e8 inferiore a 24 ore. \n 2. Le informazioni della notifica anticipata dei rifiuti sono riportate per via elettronica nel sistema informativo, di monitoraggio e di applicazione di cui all'art. 13, in conformit\u00e0 al decreto legislativo n. 196 del 2005, e all'art. 8, comma 10, del decreto-legge 18 ottobre 2012, n. 179, convertito, con modificazioni, dalla legge 17 dicembre 2012, n. 221. \n 3. Le informazioni della notifica anticipata dei rifiuti sono disponibili a bordo, preferibilmente in formato elettronico, almeno fino al successivo porto di scalo e, su richiesta, sono messe a disposizione delle autorit\u00e0 competenti degli Stati membri. \n 4. L'Autorit\u00e0 marittima trasmette, in modo tempestivo le informazioni di cui al comma 1, ai gestori dell'impianto di raccolta, agli uffici di sanit\u00e0 marittima ed agli uffici veterinari di porto, di aeroporto e di confine, e al chimico del porto. \n 5. Le disposizioni di cui ai commi 1 e 2 non si applicano ai pescherecci di stazza inferiore a 300 GT. \n 6. Le navi in servizio di linea con scali frequenti e regolari, che ai sensi del presente decreto non hanno l'obbligo di conferire i rifiuti prima di lasciare ciascuno dei porti di approdo, forniscono le informazioni di cui al comma 1 in forma cumulativa all'Autorit\u00e0 marittima del porto di scalo presso il quale conferiscono i rifiuti prodotti dalle stesse ed i residui del carico. \n 7. I mezzi che svolgono attivit\u00e0 di raccolta e di trasporto di rifiuti nell'ambito e per conto del proprio impianto portuale di raccolta e che ne costituiscono parte integrante ai sensi dell'art. 2, comma 1, lettera f), non sono tenuti agli adempimenti di cui al comma 1. \n 8. Nel caso di conferimento dei rifiuti alimentari, al fine di assicurarne la tracciabilit\u00e0 ed il rispetto delle disposizioni di cui al regolamento (CE) n. 1069/2009, le informazioni sono integrate con una distinzione tra rifiuti alimentari di provenienza UE e di provenienza extra UE, indicando in particolare i rifiuti formatisi a bordo di mezzi di trasporto commerciali, nazionali ed esteri, da alimenti provenienti da paesi non facenti parte dell'U.E., che richiedono particolari precauzioni per la gestione ai sensi delle disposizioni sanitarie.\u00bb. \n \u00abArt. 7 (Conferimento dei rifiuti delle navi). - 1.\n Il comandante di una nave che approda in un porto dello Stato, prima di lasciare tale porto, conferisce tutti i rifiuti presenti a bordo a un impianto portuale di raccolta tenendo in considerazione le pertinenti norme in materia di scarico previste dalla convenzione MARPOL. \n 2. Al momento del conferimento il gestore dell'impianto portuale di raccolta o l'Autorit\u00e0 competente cui i rifiuti sono stati conferiti o i soggetti da questi incaricati compilano in modo veritiero e preciso il modulo \u00abricevuta di conferimento dei rifiuti\u00bb di cui all'allegato 3 e fornisce, senza ingiustificati ritardi, la ricevuta di conferimento dei rifiuti al comandante della nave. Le disposizioni di cui al primo periodo non si applicano ai piccoli porti senza personale o che sono ubicati in localit\u00e0 remote, a condizione che il nome e l'ubicazione di detti porti sia stato notificato dal Ministero delle infrastrutture e della mobilit\u00e0 sostenibili per via elettronica nella parte del sistema informativo, di monitoraggio e di applicazione di cui all'art. 13. \n 3. L'operatore delegato dall'armatore o dal comandante della nave, l'agente raccomandatario, o il comandante di una nave che rientra nell'ambito di applicazione del decreto legislativo n. 196 del 2005 comunica per via elettronica, prima della partenza, o non appena riceve la ricevuta di conferimento dei rifiuti, le informazioni in essa riportate, nella parte del sistema informativo, di monitoraggio e di applicazione di cui all'art. 13, in conformit\u00e0 al decreto legislativo n. 196 del 2005, e all'art. 8, comma 10, del decreto-legge 18 ottobre 2012, n. 179, convertito con modificazioni dalla legge 17 dicembre 2012, n. 221. Le informazioni della ricevuta di conferimento dei rifiuti sono disponibili a bordo per almeno due anni, ove opportuno insieme al registro degli idrocarburi, al registro dei carichi, al registro dei rifiuti solidi o al piano di gestione dei rifiuti solidi e, su richiesta, sono messe a disposizione delle autorit\u00e0 degli Stati membri. \n 4. Fatto salvo il comma 1, una nave pu\u00f2 procedere verso il successivo porto di scalo senza aver conferito i rifiuti, previa autorizzazione dell'Autorit\u00e0 marittima che, avvalendosi dell'Autorit\u00e0 sanitaria marittima e del chimico del porto ove lo ritenga necessario, ha accertato almeno una delle seguenti condizioni: \n a) che dalle informazioni fornite conformemente agli allegati 2 e 3 risulta la presenza di una sufficiente capacit\u00e0 di stoccaggio dedicata a tutti i rifiuti che sono gi\u00e0 stati accumulati e che saranno accumulati nel corso del viaggio previsto della nave fino al successivo porto di scalo; \n b) che dalle informazioni disponibili a bordo delle navi che non rientrano nell'ambito di applicazione del decreto legislativo n. 196 del 2005 risulta la presenza di una sufficiente capacit\u00e0 di stoccaggio dedicata a tutti i rifiuti che sono gi\u00e0 stati accumulati e che saranno accumulati nel corso del viaggio previsto della nave fino al successivo porto di scalo; \n c) che la nave fa scalo nella zona di ancoraggio solo per meno di 24 ore o in condizioni meteorologiche avverse, a meno che tale zona sia stata esclusa ai sensi dell'art. 3, comma 2. \n 5. L'Autorit\u00e0 marittima chiede alla nave di conferire, prima della partenza, tutti i propri rifiuti se: \n a) sulla base delle informazioni disponibili, comprese le informazioni disponibili per via elettronica nella parte del sistema informativo, di monitoraggio e di applicazione di cui all'articolo 13 o nel GISIS, non pu\u00f2 essere accertato che nel successivo porto di scalo siano disponibili adeguati impianti portuali per la raccolta; o  b) il successivo porto di scalo non \u00e8 noto. \n 6. Il comma 4 si applica fatte salve prescrizioni pi\u00f9 rigorose a carico delle navi, adottate in base al diritto internazionale. \n 7. Ai rifiuti sanitari ed ai rifiuti alimentari prodotti a bordo di mezzi di trasporto che effettuano tragitti internazionali si applicano le disposizioni vigenti in materia. Con riferimento ai rifiuti alimentari, entro 90 giorni dalla data di entrata in vigore del presente decreto, con decreto del Ministro della salute di concerto con il Ministro della transizione ecologica si procede alla revisione del decreto del Ministro della sanit\u00e0 22 maggio 2001, pubblicato nella Gazzetta Ufficiale della Repubblica italiana n. 202 del 31 agosto 2001, recante misure relative alla gestione e alla distruzione dei rifiuti alimentari prodotti a bordo di mezzi di trasporto che effettuano tragitti internazionali. La revisione \u00e8 effettuata secondo criteri di sicurezza ambientale e sanitaria, semplificazione e riduzione dei costi e degli oneri al fine di adeguarne le disposizioni al decreto legislativo 3 aprile 2006, n. 152 e agli obiettivi di economia circolare. Nelle more dell'approvazione del decreto di revisione di cui al presente comma, le regioni possono definire speciali forme di gestione di tali rifiuti. \n 8. Il conferimento dei rifiuti prodotti dalle navi \u00e8 considerato immissione in libera pratica ai sensi dell'art. 138, paragrafo 1, lettera j) del regolamento delegato (UE) n. 2015/2446 della Commissione del 28 luglio 2015. Ai sensi dell'art. 104, paragrafo 1, lettera q) del medesimo regolamento (UE) n. 2015/2446, le autorit\u00e0 doganali non esigono la presentazione della dichiarazione sommaria di entrata di cui al Titolo IV, Capo 1, del regolamento (UE) n. 952/2013 del Parlamento europeo e del Consiglio, del 9 ottobre 2013, che istituisce il codice doganale dell'Unione. \n 9. Le Autorit\u00e0 competenti o i soggetti pubblici o privati deputati alla gestione dei rifiuti a livello comunale o all'interno dei singoli porti stipulano con le associazioni di rappresentanza delle imprese di settore, convenzioni, o accordi di programma ai sensi dell'articolo 206 del decreto legislativo 3 aprile 2006, n. 152, per la definizione delle modalit\u00e0 di raccolta, trasporto e conferimento dei rifiuti accidentalmente pescati, nonch\u00e9 di quelli raccolti nell'ambito di campagne di raccolta dedicate concordate con le Autorit\u00e0 competenti o altre Amministrazioni, assicurando la tutela ambientale e sanitaria. \n \u00abArt. 8 (Sistemi di recupero dei costi). - 1. I costi degli impianti portuali per la raccolta e il trattamento dei rifiuti delle navi, diversi dai residui del carico, sono recuperati mediante la riscossione di tariffe a carico delle navi che approdano nel porto. Tali costi comprendono gli elementi di cui all'allegato 4. \n 2. Le tariffe di cui al comma 1 sono determinate dall'Autorit\u00e0 di Sistema Portuale o, laddove non istituita, dall'Ente locale che ha curato le procedure relative all'affidamento del servizio di raccolta dei rifiuti, sentita l'Autorit\u00e0 marittima e sono calcolate in conformit\u00e0 alle disposizioni dell'allegato 4. Le tariffe sono proporzionate ed adeguate in modo che i sistemi di recupero dei costi istituiti non costituiscano un incentivo per le navi a scaricare i loro rifiuti in mare. Ai fini di cui al presente comma, sono applicati tutti i seguenti principi nell'elaborazione e nel funzionamento dei sistemi di recupero dei costi: \n a) le navi pagano una tariffa indiretta, indipendentemente dal conferimento dei rifiuti agli impianti portuali di raccolta; \n b) la tariffa indiretta copre: \n 1) i costi amministrativi indiretti; \n 2) una parte significativa dei costi operativi diretti, come stabilito nell'allegato 4, che rappresenta almeno il 30 per cento del totale dei costi diretti dell'effettivo conferimento dei rifiuti nell'anno precedente, con la possibilit\u00e0 di tenere conto anche dei costi relativi al volume di traffico previsto per l'anno successivo; \n c) al fine di prevedere l'incentivo massimo per il conferimento dei rifiuti di cui all'allegato V della convenzione MARPOL, diversi dai residui del carico, per tali rifiuti non si impone alcuna tariffa diretta, allo scopo di garantire un diritto di conferimento senza ulteriori oneri basati sul volume dei rifiuti conferiti, eccetto il caso in cui il volume superi la massima capacit\u00e0 di stoccaggio dedicata menzionata nel modulo di cui all'allegato 2 del presente decreto; i rifiuti accidentalmente pescati rientrano in questo regime, incluso il diritto di conferimento; \n d) la raccolta e il trattamento dei rifiuti accidentalmente pescati non comporta l'obbligo della corresponsione della tariffa di cui al presente comma. I costi della raccolta e del trattamento di tali rifiuti possono essere coperti, con le entrate generate da sistemi di finanziamento alternativi, compresi sistemi di gestione dei rifiuti e finanziamenti unionali, nazionali o regionali disponibili, tenendo conto di quanto previsto dall'allegato 4. \n e) per incoraggiare il conferimento dei residui delle acque di lavaggio delle cisterne contenenti sostanze galleggianti persistenti a viscosit\u00e0 elevata, le Autorit\u00e0 competenti possono accordare adeguati incentivi finanziari; \n f) la tariffa indiretta non include i costi dei rifiuti dei sistemi di depurazione dei gas di scarico, che sono recuperati in base ai tipi e ai quantitativi di rifiuti conferiti. \n 3. L'eventuale parte dei costi non coperta dalla tariffa indiretta \u00e8 recuperata in base ai tipi e ai quantitativi di rifiuti effettivamente conferiti dalla nave. \n 4. Le tariffe possono essere differenziate sulla base dei seguenti elementi: \n a) la categoria, il tipo e le dimensioni della nave; \n b) la prestazione di servizi alle navi al di fuori del normale orario di lavoro nel porto; o \n c) la natura pericolosa dei rifiuti. \n 5. Le tariffe sono ridotte sulla base dei seguenti elementi: \n a) il tipo di attivit\u00e0 cui \u00e8 adibita la nave, in particolare quando una nave \u00e8 adibita al trasporto marittimo a corto raggio; \n b) la progettazione, le attrezzature e il funzionamento della nave dimostrano che la nave produce minori quantit\u00e0 di rifiuti e li gestisce in modo sostenibile e compatibile con la tutela ambientale. \n 6. Al fine di garantire che le tariffe siano eque, trasparenti, facilmente identificabili e non discriminatorie e che rispecchino i costi degli impianti e dei servizi resi disponibili o eventualmente utilizzati, l'importo delle tariffe e la base sulla quale sono state calcolate sono messi a disposizione degli utenti dei porti nei piani di raccolta e di gestione dei rifiuti in lingua italiana e, eventualmente, in una lingua usata internazionalmente. A garanzia della riscossione delle tariffe di cui al comma 1, l'Autorit\u00e0 di Sistema Portuale o, laddove non istituita, l'ente locale che ha curato le procedure relative all'affidamento del servizio di raccolta dei rifiuti, sentita l'Autorit\u00e0 marittima, determina le modalit\u00e0 per la prestazione di adeguata garanzia finanziaria e la relativa entit\u00e0. \n 7. I soggetti responsabili del servizio di gestione integrata dei rifiuti urbani, acquisiscono dai gestori degli impianti portuali di raccolta i dati di monitoraggio riguardanti il volume e la quantit\u00e0 dei rifiuti accidentalmente pescati riferiti all'anno solare precedente e li trasmettono annualmente utilizzando il modello unico di dichiarazione ambientale di cui alla legge 25 gennaio 1994, n. 70. A tal fine, con il decreto di cui all'art. 1, comma 3, della citata legge n. 70 del 1994, si provvede alla integrazione del modello unico di dichiarazione ambientale. L'Istituto superiore per la protezione e la ricerca ambientale trasmette entro il 30 settembre di ogni anno, una relazione contenente i dati di cui al presente comma al Ministero della transizione ecologica per la successiva comunicazione alla Commissione europea, ai sensi dell'art. 8, paragrafo 7 della direttiva (UE) 2019/883 del Parlamento europeo e del Consiglio, del 17 aprile 2019. \n 8. Nel caso di navi in servizio di linea che effettuano scali frequenti e regolari, le Autorit\u00e0 di Sistema Portuale o, laddove non istituite, l'ente locale che ha curato le procedure relative all'affidamento del servizio di raccolta dei rifiuti, sentite le Autorit\u00e0 marittime, definiscono specifici criteri per la determinazione delle tariffe di cui al comma 2, da applicare nel solo porto dove avviene il conferimento, nonch\u00e9 adeguati meccanismi di ripartizione dei proventi tra gli impianti portuali interessati dagli scali al fine di assicurare il corretto conferimento dei rifiuti. \n 9. Nel caso di pescherecci ed imbarcazioni da diporto omologate per un massimo di dodici passeggeri l'Autorit\u00e0 di Sistema Portuale o, laddove non istituita, l'ente locale che ha curato le procedure relative all'affidamento del servizio di raccolta dei rifiuti, sentita l'Autorit\u00e0 marittima, in considerazione della categoria, tipologia dimensioni della nave, nonch\u00e9 della ridotta quantit\u00e0 e della particolarit\u00e0 dei rifiuti prodotti da dette imbarcazioni, definisce una tariffa pi\u00f9 favorevole non correlata alla quantit\u00e0 di rifiuti conferiti. La disposizione di cui al primo periodo si applica anche alle navi addette ai servizi portuali e a quelle impegnate, per periodi temporali prolungati di durata pari o superiore ad un mese, ad attivit\u00e0 di lavori, quali a titolo esemplificativo e non esaustivo gli interventi infrastrutturali e la cantieristica.\u00bb. \n \u00abArt. 9 (Esenzioni). - 1. L'Autorit\u00e0 Marittima pu\u00f2 esentare una nave che fa scalo dagli obblighi di cui agli articoli 6, 7 comma 1, e 8, qualora vi siano prove sufficienti del rispetto delle seguenti condizioni: \n a) la nave svolge servizio di linea con scali frequenti e regolari; \n b) esiste un accordo che garantisce il conferimento dei rifiuti e il pagamento delle tariffe in un porto lungo il tragitto della nave che: \n 1) \u00e8 comprovato da un contratto firmato con un porto o con un'impresa di gestione dei rifiuti e da ricevute di conferimento dei rifiuti; \n 2) \u00e8 stato notificato a tutti i porti lungo la rotta della nave ed \u00e8 stato accettato dal porto in cui hanno luogo il conferimento e il pagamento, che pu\u00f2 essere un porto dell'Unione o un altro porto, nel quale, come stabilito sulla base delle informazioni comunicate per via elettronica in tale parte del sistema informativo, di monitoraggio e di applicazione di cui all'articolo 13 e nel GISIS, sono disponibili impianti adeguati; \n c) l'esenzione non incide negativamente sulla sicurezza marittima, sulla salute, sulle condizioni di vita e di lavoro a bordo o sull'ambiente marino. \n 2. Nei casi di cui al comma 1, l'Autorit\u00e0 marittima in cui \u00e8 situato il porto di conferimento rilascia un certificato di esenzione, in base al formato di cui all'allegato 5, che conferma che la nave rispetta le condizioni e gli obblighi necessari all'applicazione dell'esenzione stessa e ne attesta la durata. \n 3. Le informazioni di cui al certificato di esenzione sono riportate dal Ministero delle infrastrutture e della mobilit\u00e0 sostenibili per via elettronica nella parte del sistema informativo, di monitoraggio e di applicazione di cui all'art. 13. \n 4. Le Autorit\u00e0 marittime assicurano il monitoraggio e la corretta applicazione degli accordi in essere relativi alle navi soggette a esenzioni che fanno scalo nei loro porti per il conferimento e il pagamento. \n 5. Fatta salva l'esenzione concessa, una nave non procede verso il successivo porto di scalo se \u00e8 presente un'insufficiente capacit\u00e0 di stoccaggio dedicata a tutti i rifiuti che sono gi\u00e0 stati accumulati e che saranno accumulati nel corso del viaggio previsto della nave fino al successivo porto di scalo.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-08&atto.codiceRedazionale=24G00061&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:18:58.896343"}
{"text": "\n\n\nArt. 4\n Modifiche al Titolo IV del decreto \n legislativo 8 novembre 2021, n. 197\n\n\n\n\n1. Al decreto legislativo 8 novembre 2021, n. 197, sono apportate le seguenti modificazioni: \n\na) all'articolo 10, il comma 2 \u00e8 sostituito dal seguente: \n \u00ab2. Fermo restando quanto previsto dal decreto del Ministro delle infrastrutture e dei trasporti 20 ottobre 2020, pubblicato nella Gazzetta Ufficiale della Repubblica italiana n. 306 del 10 dicembre 2020, il Corpo delle Capitanerie di porto - Guardia Costiera provvede alle attivit\u00e0 ispettive nell'ambito delle risorse umane, strumentali e finanziarie disponibili a legislazione vigente.\u00bb; \n\nb) all'articolo 11, comma 1, primo periodo, le parole: \u00abnei propri porti\u00bb sono sostituite dalle seguenti: \u00abnei porti nazionali\u00bb; \n\nc) all'articolo 13, comma 2, all'alinea, le parole: \u00abLe Autorit\u00e0 competenti\u00bb sono sostituite dalle seguenti: \u00abLe Autorit\u00e0 marittime\u00bb.; \n\nd) all'articolo 14, comma 1, all'alinea, le parole: \u00abLe Autorit\u00e0 competenti\u00bb sono sostituite dalle seguenti: \u00abLe Autorit\u00e0 marittime\u00bb; \n\ne) all'articolo 16, comma 5, le parole: \u00abIl Ministero delle infrastrutture e della mobilit\u00e0 sostenibili trasmette alla Commissione europea ed al Ministero della transizione ecologica\u00bb sono sostituite dalle seguenti: \u00abIl Ministero dell'ambiente e della sicurezza energetica trasmette alla Commissione europea e al Ministero delle infrastrutture e dei trasporti\u00bb. \n\n\n\n\n Note all'art. 4: \n - Si riporta il testo degli articoli 10, 11, 13, 14 e 16 del citato decreto legislativo n. 197, del 2021, come modificato dal presente decreto: \n \u00abArt. 10 (Ispezioni). - 1. Le Autorit\u00e0 marittime provvedono a ispezioni, anche casuali, per qualsiasi nave per verificarne la conformit\u00e0 al presente decreto. \n 2. Fermo restando quanto previsto dal decreto del Ministro delle infrastrutture e dei trasporti del 20 ottobre 2020, il Corpo delle Capitanerie di porto - Guardia Costiera provvede alle attivit\u00e0 ispettive nell'ambito delle risorse umane, strumentali e finanziarie disponibili a legislazione vigente.\u00bb. \n \u00abArt. 11 (Modalit\u00e0 di ispezione) . - 1. L'Autorit\u00e0 marittima, ai fini della verifica dell'osservanza delle disposizioni del presente decreto, ispeziona almeno il 15 per cento del numero totale di singole navi che fanno scalo nei porti nazionali ogni anno. Il numero totale di singole navi che fanno scalo corrisponde al numero medio di singole navi registrate nel triennio precedente nella parte del sistema informativo, di monitoraggio e di applicazione di cui all'art. 13. \n 2. L'Autorit\u00e0 marittima seleziona le navi da ispezionare mediante il meccanismo unionale basato sul rischio di cui agli atti di esecuzione adottati dalla Commissione europea, ai sensi dell'art. 11 della direttiva (UE) 2019/883. \n 3. L'Autorit\u00e0 marittima che accerta l'inosservanza degli obblighi e degli adempimenti previsti dall'art. 7 dispone che la nave inadempiente non lasci il porto fino al conferimento dei rifiuti all'impianto di raccolta, tale da garantirne l'ottemperanza. \n 4. L'Autorit\u00e0 marittima se accerta che una nave ha lasciato il porto in violazione delle disposizioni di cui al presente decreto informa immediatamente l'Autorit\u00e0 marittima del successivo porto di scalo che vieta alla nave stessa di lasciare il porto fino alla verifica dell'osservanza delle disposizioni medesime, ferma restando l'applicazione delle sanzioni di cui all'art. 16. \n 5. L'Autorit\u00e0 marittima definisce le procedure di ispezione atte a verificare il rispetto delle previsioni di cui all'art. 7 anche da parte dei pescherecci e delle imbarcazioni da diporto omologate per un massimo di dodici passeggeri.\u00bb. \n \u00abArt. 13 (Comunicazione e scambio di informazioni).\n - 1 La comunicazione e lo scambio di informazioni si basano sul sistema dell'Unione per lo scambio di dati marittimi, \u00abSafeSeaNet\u00bb, di cui all'art. 22-bis, comma 2 e all'allegato III del decreto legislativo n. 196 del 2005. \n 2. Le Autorit\u00e0 marittime assicurano che le seguenti informazioni siano comunicate per via elettronica entro 15 giorni in conformit\u00e0 a quanto previsto dall'art. 8, commi da 10 a 16, del decreto-legge 18 ottobre 2012, n. 179, convertito, con modificazioni, dalla legge 17 dicembre 2012, n. 221: \n a) le informazioni sull'ora effettiva di arrivo e di partenza di ogni nave che rientra nell'ambito di applicazione del decreto legislativo n. 196 del 2005 che fa scalo in un porto dello Stato, insieme a un identificativo del porto in questione; \n b) le informazioni riportate nella notifica anticipata dei rifiuti di cui all'allegato 2; \n c) le informazioni riportate nella ricevuta di conferimento dei rifiuti di cui all'allegato 3; \n d) le informazioni riportate nel certificato di esenzione di cui all'allegato 5. \n 3. Le informazioni di cui all'art. 5, comma 5 e dell'Allegato A sono disponibili elettronicamente attraverso il sistema dell'Unione per lo scambio di dati marittimi, \u00abSafeSeaNet\u00bb. \u00c8 consentita la consultazione della banca dati ai gestori degli impianti portuali anche in forma aggregata, al fine di poter verificare le esenzioni e deroghe concesse.\u00bb. \n \u00abArt. 14 (Registrazione delle ispezioni). - 1. Le Autorit\u00e0 marittime assicurano che le informazioni relative alle ispezioni a norma del presente decreto, comprese le informazioni relative ai casi di non conformit\u00e0 e ai provvedimenti di fermo emessi, siano trasferite senza ritardi alla banca dati sulle ispezioni, istituita dalla Commissione ai sensi dell'art. 14 della direttiva (UE) 2019/883, non appena: \n a) sia stato completato il rapporto di ispezione; \n b) sia stato revocato il provvedimento di fermo; oppure \n c) sia stata concessa un'esenzione.\u00bb. \n \u00abArt. 16 (Sanzioni). - 1 Al gestore dell'impianto e del servizio portuale di raccolta di cui all'art. 2, comma 1, lettera f), che non provvede agli adempimenti di cui all'art. 4, comma 8, si applicano le sanzioni previste dall'art. 258, del decreto legislativo 3 aprile 2006, n. 152, specificatamente stabilite per i casi di violazione degli obblighi di tracciabilit\u00e0. \n 2. Salvo che il fatto costituisca reato, il comandante della nave che non ottempera agli obblighi di cui all'art. 6, comma 1, \u00e8 punito con la sanzione amministrativa pecuniaria da euro duemila a euro diecimila. \n 3. Salvo che il fatto costituisca reato, il comandante di una nave, diversa da un peschereccio o da un'imbarcazione da diporto che non ottempera agli obblighi di cui all'art. 7, comma 1, \u00e8 punito con la sanzione amministrativa pecuniaria da euro tremila a euro trentamila. La violazione \u00e8 segnalata dall'Autorit\u00e0 marittima al Ministero delle infrastrutture e della mobilit\u00e0 sostenibili. \n 4. Salvo che il fatto costituisca reato, il comandante di un peschereccio o di un'imbarcazione da diporto che non conferisce i rifiuti prodotti ad un sistema di raccolta, in conformit\u00e0 all'art. 7, \u00e8 punito con la sanzione amministrativa pecuniaria da euro centocinquanta a euro novecento. \n 5. Il Ministero dell'ambiente e della sicurezza energetica trasmette alla Commissione europea e al Ministero delle infrastrutture e dei trasporti copia delle segnalazioni relative alle inadeguatezze degli impianti di raccolta, di cui all'art. 4, comma 9. \n 6. Le disposizioni sanzionatorie del presente articolo, ove pi\u00f9 favorevoli, si applicano a tutte le violazioni commesse a seguito dell'entrata in vigore del presente decreto, nonch\u00e9 alle violazioni commesse prima dell'entrata in vigore limitatamente ai procedimenti sanzionatori per i quali non sia stata notificata ordinanza-ingiunzione.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-08&atto.codiceRedazionale=24G00061&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:19:02.990307"}
{"text": "\n\n\nArt. 5\n Clausola di invarianza finanziaria\n\n\n1. Dall'attuazione del presente decreto non devono derivare nuovi o maggiori oneri a carico della finanza pubblica. Le amministrazioni interessate provvedono agli adempimenti previsti dal presente decreto con le risorse umane, strumentali e finanziarie disponibili a legislazione vigente. \n\n\n\nIl presente decreto, munito del sigillo dello Stato, sar\u00e0 inserito nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarlo e di farlo osservare. \n Dato a Roma, add\u00ec 8 marzo 2024 \nMATTARELLA\nMeloni, Presidente del Consiglio dei ministri\nFitto, Ministro per gli affari\neuropei, il Sud, le politiche di coesione e il PNRR\nPichetto Fratin, Ministro dell'ambiente e della sicurezza energetica\nTajani, Ministro degli affari esteri e della cooperazione internazionale\nNordio, Ministro della giustizia\nGiorgetti, Ministro dell'economia e delle finanze\nUrso, Ministro delle imprese e del made in Italy\nSalvini, Ministro delle infrastrutture e dei trasporti\nLollobrigida, Ministro\ndell'agricoltura, della sovranit\u00e0 alimentare e delle foreste\nSchillaci, Ministro della salute\nCrosetto, Ministro della difesa\nPiantedosi, Ministro dell'interno\nVisto, Il Guardasigilli: Nordio\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-08&atto.codiceRedazionale=24G00061&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:19:07.077448"}
{"text": "\nIL PRESIDENTE DELLA REPUBBLICA\n\n\n\nVisti gli articoli 76 e 87 della Costituzione;\n\n\n\n\n\n\nVista la legge 17 giugno 2022, n. 71, recante \u00abDeleghe al Governo per la riforma dell'ordinamento giudiziario e per l'adeguamento dell'ordinamento giudiziario militare, nonch\u00e9 disposizioni in materia ordinamentale, organizzativa e disciplinare, di eleggibilit\u00e0 e ricollocamento in ruolo dei magistrati e di costituzione e funzionamento del Consiglio superiore della magistratura\u00bb e, in particolare, l'articolo 1, comma 1, lettera d), l'articolo 5, comma 1 e 2, e l'articolo 6;\n\n\n\n\n\n\nVisto il regio decreto 30 gennaio 1941, n. 12, recante \u00abOrdinamento giudiziario\u00bb;\n\n\n\n\n\n\nVisto il decreto legislativo 20 febbraio 2006, n. 106, recante \u00abDisposizioni in materia di riorganizzazione dell'ufficio del pubblico ministero, a norma dell'articolo 1, comma 1, lettera d), della legge 25 luglio 2005, n. 150\u00bb;\n\n\n\n\n\n\nVisto il decreto legislativo 5 aprile 2006, n. 160, recante \u00abNuova disciplina dell'accesso in magistratura, nonch\u00e9 in materia di progressione economica e di funzioni dei magistrati, a norma dell'articolo 1, comma 1, lettera a), della legge 25 luglio 2005, n. 150\u00bb;\n\n\n\n\n\n\nVista la legge 21 aprile 2023, n. 41, concernente \u00abConversione in legge, con modificazioni, del decreto-legge 24 febbraio 2023, n. 13, recante disposizioni urgenti per l'attuazione del Piano nazionale di ripresa e resilienza (PNRR) e del Piano nazionale degli investimenti complementari al PNRR (PNC), nonch\u00e9 per l'attuazione delle politiche di coesione e della politica agricola comune. Disposizioni concernenti l'esercizio di deleghe legislative\u00bb e, in particolare, l'articolo 1, comma 3, il quale ha prorogato fino al 31 dicembre 2023 il termine per l'attuazione della delega;\n\n\n\n\n\n\nVista la preliminare deliberazione del Consiglio dei ministri, adottata nella riunione del 27 novembre 2023;\n\n\n\n\nAcquisiti i pareri delle competenti Commissioni della Camera dei deputati e del Senato della Repubblica, a norma dell'articolo 1, comma 2, della legge 17 giugno n. 71 del 2022;\n\n\n\n\nVista la deliberazione del Consiglio dei ministri, adottata nella riunione del 26 marzo 2024;\n\n\n\n\nSulla proposta del Presidente del Consiglio dei ministri e del Ministro della giustizia, di concerto con il Ministro dell'economia e delle finanze e con il Ministro dell'universit\u00e0 e della ricerca;\n\nEmana\n il seguente decreto legislativo:\nArt. 1\n Ambito applicativo\n\n\n1. Le disposizioni del presente decreto si applicano ai magistrati ordinari, amministrativi e contabili. \n\n\n\n N O T E \n\n Avvertenza: \n Il testo delle note qui pubblicato \u00e8 stato redatto dall'amministrazione competente per materia ai sensi dell'articolo 10, commi 2 e 3 del testo unico delle disposizioni sulla promulgazione delle leggi, sull'emanazione dei decreti del Presidente della Repubblica e sulle pubblicazioni ufficiali della Repubblica italiana, approvato con decreto del Presidente della Repubblica 28 dicembre 1985, n. 1092, al solo fine di facilitare la lettura delle disposizioni di legge modificate o alle quali \u00e8 operato il rinvio. Restano invariati il valore e l'efficacia degli atti legislativi qui trascritti. \n\n Note alle premesse: \n - L'art. 76 della Costituzione stabilisce che l'esercizio della funzione legislativa non pu\u00f2 essere delegato al Governo se non con determinazione di principi e criteri direttivi e soltanto per tempo limitato e per oggetti definiti. \n - L'art. 87 della Costituzione conferisce al Presidente della Repubblica il potere di promulgare le leggi ed emanare i decreti aventi valore di legge e i regolamenti. \n - Si riportano gli articoli 1, 5 e 6 della legge 17 giugno 2022, n. 71 (Deleghe al Governo per la riforma dell'ordinamento giudiziario e per l'adeguamento dell'ordinamento giudiziario militare, nonch\u00e9 disposizioni in materia ordinamentale, organizzativa e disciplinare, di eleggibilit\u00e0 e ricollocamento in ruolo dei magistrati e di costituzione e funzionamento del Consiglio superiore della magistratura): \n \u00abArt. 1 (Oggetto e procedimento). - 1. Il Governo \u00e8 delegato ad adottare, entro il 31 dicembre 2023, uno o pi\u00f9 decreti legislativi recanti disposizioni finalizzate alla trasparenza e all'efficienza dell'ordinamento giudiziario, nel rispetto dei principi e criteri direttivi previsti dal presente capo, in relazione: \n a) alla revisione dell'assetto ordinamentale della magistratura, con specifico riferimento alla necessit\u00e0 di rimodulare, secondo principi di trasparenza e di valorizzazione del merito, i criteri di assegnazione degli incarichi direttivi e semidirettivi, di rivedere il numero degli incarichi semidirettivi e di ridefinire, sulla base dei medesimi principi, i criteri di accesso alle funzioni di consigliere di cassazione e di sostituto procuratore generale presso la Corte di cassazione, nonch\u00e9 alla riforma del procedimento di approvazione delle tabelle organizzative degli uffici giudicanti; \n b) alla razionalizzazione del funzionamento del consiglio giudiziario, con riferimento alla necessit\u00e0, di assicurare la semplificazione, la trasparenza e il rigore nelle valutazioni di professionalit\u00e0; \n c) alla modifica dei presupposti per l'accesso in magistratura dei laureati in giurisprudenza; \n d) al riordino della disciplina del collocamento fuori ruolo dei magistrati ordinari, amministrativi e contabili. \n 2. Gli schemi dei decreti legislativi di cui al comma 1 sono adottati su proposta del Ministro della giustizia, di concerto con il Ministro dell'economia e delle finanze e con il Ministro dell'universit\u00e0 e della ricerca. I medesimi schemi sono trasmessi alle Camere affinch\u00e8 su di essi sia espresso il parere delle Commissioni parlamentari competenti per materia e per i profili finanziari entro il termine di trenta giorni dalla data della trasmissione.\n Decorso il predetto termine, i decreti legislativi possono essere adottati anche in mancanza dei pareri. Qualora detto termine venga a scadere nei trenta giorni antecedenti alla scadenza del termine previsto per l'esercizio della delega o successivamente, quest'ultimo \u00e8 prorogato di novanta giorni. \n 3. Il Governo, con la procedura indicata al comma 2, entro due anni dalla scadenza del termine per l'esercizio della delega di cui al comma 1 e nel rispetto dei principi e criteri direttivi fissati dal presente capo, pu\u00f2 adottare disposizioni integrative e correttive dei decreti legislativi adottati. \n 4. Il Governo, entro tre anni dalla scadenza del termine per l'esercizio della delega di cui al comma 1 del presente articolo, provvede alla raccolta delle disposizioni vigenti in materia di ordinamento giudiziario ai sensi dell'articolo 17-bis, commi 1 e 2, della legge 23 agosto 1988, n. 400.\u00bb. \n \u00abArt. 5 (Collocamento fuori ruolo dei magistrati ordinari, amministrativi e contabili). - 1. Nell'esercizio della delega di cui all'articolo 1, il decreto o i decreti legislativi recanti riordino della disciplina del collocamento fuori ruolo dei magistrati ordinari, amministrativi e contabili sono adottati nel rispetto dei seguenti principi e criteri direttivi: \n a) individuare le tipologie di incarichi extragiudiziari da esercitare esclusivamente con contestuale collocamento fuori ruolo per tutta la durata dell'incarico, tenendo conto della durata dello stesso, del tipo di impegno richiesto e delle possibili situazioni di conflitto di interessi tra le funzioni esercitate nell'ambito di esso e quelle esercitate presso l'amministrazione di appartenenza e includendo in ogni caso gli incarichi di capo di gabinetto, vice capo di gabinetto, direttore dell'ufficio di gabinetto e capo della segreteria di un Ministro; \n b) individuare le tipologie di incarichi extragiudiziari per le quali \u00e8 ammesso il ricorso all'istituto dell'aspettativa ai sensi dell'articolo 23-bis del decreto legislativo 30 marzo 2001, n. 165; \n c) prevedere che il collocamento fuori ruolo di un magistrato ordinario, amministrativo o contabile possa essere autorizzato a condizione che l'incarico da conferire corrisponda a un interesse dell'amministrazione di appartenenza; stabilire i criteri dei quali i rispettivi organi di autogoverno debbano tenere conto nella relativa valutazione e prevedere che, in ogni caso, vengano sempre valutate puntualmente le possibili ricadute che lo svolgimento dell'incarico fuori ruolo pu\u00f2 determinare sotto i profili dell'imparzialit\u00e0 e dell'indipendenza del magistrato; \n d) prevedere che la valutazione della sussistenza dell'interesse di cui alla lettera c) sia effettuata sulla base di criteri oggettivi che tengano conto anche dell'esigenza di distinguere, in ordine di rilevanza: gli incarichi che la legge affida esclusivamente a magistrati; gli incarichi di natura giurisdizionale presso organismi internazionali e sovranazionali; gli incarichi presso organi costituzionali; gli incarichi presso organi di rilevanza costituzionale; gli incarichi non giurisdizionali apicali e di diretta collaborazione presso istituzioni nazionali o internazionali; gli altri incarichi; \n e) prevedere che il magistrato, al termine di un incarico svolto fuori ruolo per un periodo superiore a cinque anni, possa essere nuovamente collocato fuori ruolo, indipendentemente dalla natura del nuovo incarico, non prima che siano trascorsi tre anni dalla presa di possesso nell'ufficio giudiziario, e indicare tassativamente le ipotesi di deroga; \n f) prevedere che non possa comunque essere autorizzato il collocamento del magistrato fuori ruolo prima del decorso di dieci anni di effettivo esercizio delle funzioni giudicanti o requirenti e quando la sua sede di servizio presenta una rilevante scopertura di organico, sulla base di parametri definiti dai rispettivi organi di autogoverno; \n g) stabilire che i magistrati ordinari, amministrativi e contabili non possano essere collocati fuori ruolo per un tempo che superi complessivamente sette anni, salvo che per gli incarichi, da indicare tassativamente, presso gli organi costituzionali o di rilevanza costituzionale, gli organi del Governo e gli organismi internazionali, per i quali il tempo trascorso fuori ruolo non pu\u00f2 superare complessivamente dieci anni, ferme restando le deroghe previste dall'articolo 1, comma 70, della legge 6 novembre 2012, n. 190; \n h) ridurre il numero massimo di magistrati che possono essere collocati fuori ruolo, sia in termini assoluti che in relazione alle diverse tipologie di incarico che saranno censite, prevedendo la possibilit\u00e0 di collocamento fuori ruolo dei magistrati per la sola copertura di incarichi rispetto ai quali risultino necessari un elevato grado di preparazione in materie giuridiche o l'esperienza pratica maturata nell'esercizio dell'attivit\u00e0 giudiziaria o una particolare conoscenza dell'organizzazione giudiziaria; individuare tassativamente le fattispecie cui tale limite non si applica; \n i) disciplinare specificamente, con regolamentazione autonoma che tenga conto della specificit\u00e0 dell'attivit\u00e0, gli incarichi fuori ruolo svolti in ambito internazionale. \n 2. Lo schema del decreto o gli schemi dei decreti legislativi di cui al presente articolo sono adottati su proposta del Presidente del Consiglio dei ministri e del Ministro della giustizia, di concerto con il Ministro dell'economia e delle finanze e con il Ministro dell'universit\u00e0 e della ricerca, secondo la procedura indicata all'articolo 1, commi 2 e 3.\u00bb. \n \u00abArt. 6 (Coordinamento con le disposizioni vigenti).\n - 1. Il decreto o i decreti legislativi attuativi della delega di cui all'articolo 1 della presente legge provvedono al coordinamento delle disposizioni vigenti con le disposizioni introdotte in attuazione della medesima delega, anche modificando la formulazione e la collocazione delle disposizioni dell'ordinamento giudiziario, di cui al regio decreto 30 gennaio 1941, n. 12, del decreto legislativo 20 febbraio 2006, n. 106, del decreto legislativo 5 aprile 2006, n. 160, nonch\u00e9 delle disposizioni contenute in leggi speciali non direttamente investite dai principi e criteri direttivi di delega, e operando le necessarie abrogazioni nonch\u00e9 prevedendo le opportune disposizioni transitorie.\u00bb. \n - Si riporta l'articolo 1, comma 3, della legge 21 aprile 2023, n. 41 (Conversione in legge, con modificazioni, del decreto-legge 24 febbraio 2023, n. 13, recante disposizioni urgenti per l'attuazione del Piano nazionale di ripresa e resilienza (PNRR) e del Piano nazionale degli investimenti complementari al PNRR (PNC), nonch\u00e9 per l'attuazione delle politiche di coesione e della politica agricola comune. Disposizioni concernenti l'esercizio di deleghe legislative): \n \u00abArt. 1. - 1. - 2. (Omissis). \n 3. All'articolo 1, comma 1, alinea, della legge 17 giugno 2022, n. 71, le parole: \u00abun anno dalla data di entrata in vigore della presente legge\u00bb sono sostituite dalle seguenti: \u00abil 31 dicembre 2023\u00bb. \n 4. (Omissis).\u00bb. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-06&atto.codiceRedazionale=24G00063&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:19:08.282165"}
{"text": "\n\n\nArt. 2\n Incarichi esercitabili esclusivamente fuori ruolo\n\n\n1. Tutti gli incarichi presso enti pubblici o pubbliche amministrazioni la cui assunzione non pu\u00f2 garantire l'integrale svolgimento ordinario del lavoro giudiziario possono essere svolti, nel rispetto delle previsioni del presente decreto, soltanto a seguito del collocamento fuori ruolo o, nei casi specificamente previsti dalla legge, del collocamento in aspettativa. \n\n\n\n2. Devono in ogni caso essere svolti con il collocamento fuori ruolo gli incarichi ai quali si applica la disciplina di cui all'articolo 20, comma 1, della legge 17 giugno 2022, n. 71, oltre a quelli di direttore dell'ufficio di gabinetto e capo della segreteria di un Ministro. \n\n\n\n3. Gli organi di governo autonomo possono autorizzare lo svolgimento di incarichi presso enti pubblici o pubbliche amministrazioni, senza collocamento fuori ruolo o in aspettativa, anche se non \u00e8 garantito l'integrale svolgimento ordinario del lavoro giudiziario, esclusivamente nei casi in cui una specifica disposizione di legge preveda che quegli incarichi siano svolti da magistrati senza collocamento fuori ruolo o in aspettativa e con esonero totale o parziale dalle attivit\u00e0 giudiziarie. \n\n\n\n Note all'art. 2: \n - Si riporta l'articolo 20, comma 1, della citata legge 17 giugno 2022, n. 71: \n \u00abArt. 20 (Ricollocamento a seguito dell'assunzione di incarichi apicali e di incarichi di governo non elettivi).\n - 1. I magistrati ordinari, amministrativi, contabili e militari collocati fuori ruolo per l'assunzione di incarichi di capo e di vice-capo dell'ufficio di gabinetto, di Segretario generale della Presidenza del Consiglio dei ministri e dei Ministeri, di capo e di vice-capo di dipartimento presso la Presidenza del Consiglio dei ministri e i Ministeri, nonch\u00e9 presso i consigli e le giunte regionali, per un periodo di un anno decorrente dalla data di cessazione dall'incarico, restano collocati fuori ruolo, in ruolo non apicale, presso il Ministero di appartenenza o presso l'Avvocatura dello Stato o presso altre amministrazioni senza che ne derivino posizioni soprannumerarie, ovvero, per i magistrati amministrativi e contabili, presso la Presidenza del Consiglio dei ministri.\n In alternativa, essi possono essere ricollocati in ruolo e destinati dai rispettivi organi di autogoverno allo svolgimento di attivit\u00e0 non giurisdizionali, n\u00e9 giudicanti n\u00e9 requirenti, fermo restando il rispetto delle norme ordinamentali che disciplinano l'accesso a tali specifiche funzioni. Per un ulteriore periodo di tre anni i magistrati di cui al primo periodo non possono assumere incarichi direttivi e semidirettivi. \n 2. I magistrati ordinari, amministrativi, contabili e militari, non eletti, che hanno ricoperto la carica di componente del Governo, di assessore nelle giunte delle regioni o delle province autonome di Trento e di Bolzano, o di assessore comunale, al termine del mandato, qualora non abbiano gi\u00e0 maturato l'et\u00e0 per il pensionamento obbligatorio, sono collocati fuori ruolo presso il Ministero di appartenenza o, per i magistrati amministrativi e contabili, presso la Presidenza del Consiglio dei ministri, ovvero sono ricollocati in ruolo e destinati dai rispettivi organi di autogoverno allo svolgimento di attivit\u00e0 non direttamente giurisdizionali, n\u00e9 giudicanti n\u00e9 requirenti, fermo restando il rispetto delle norme ordinamentali che disciplinano l'accesso a tali specifiche funzioni, fatta salva l'assunzione di incarichi diversi fuori ruolo presso l'Avvocatura dello Stato o presso altre amministrazioni senza che ne derivino posizioni soprannumerarie. In caso di collocamento fuori ruolo ai sensi del presente comma, nella dotazione organica della magistratura \u00e8 reso indisponibile un numero di posti equivalente dal punto di vista finanziario, fino alla cessazione dall'impiego. Il trattamento economico spettante ai magistrati di cui al secondo periodo resta a carico dell'amministrazione di appartenenza senza nuovi o maggiori oneri. \n 3. Le disposizioni di cui ai commi 1 e 2 non si applicano nei casi in cui l'incarico sia cessato prima del decorso di un anno dalla data dell'assunzione, salvo che la cessazione consegua a dimissioni volontarie che non dipendano da ragioni di sicurezza, da motivi di salute o da altra giustificata ragione. \n 4. Le disposizioni del presente articolo si applicano agli incarichi ivi previsti assunti dopo la data di entrata in vigore della presente legge.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-06&atto.codiceRedazionale=24G00063&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:19:12.384325"}
{"text": "\n\n\nArt. 3\n Aspettativa senza assegni\n\n\n1. Il magistrato pu\u00f2 essere collocato in aspettativa ai sensi e per gli effetti dell'articolo 23-bis del decreto legislativo 30 marzo 2001, n. 165. \n\n\n\n2. In tutti i casi di collocamento in aspettativa ai sensi dell'articolo 23-bis del decreto legislativo n. 165 del 2001, il posto di provenienza \u00e8 considerato vacante e il ricollocamento del magistrato a seguito della cessazione dell'aspettativa avviene secondo le modalit\u00e0 previste per il magistrato collocato fuori ruolo. \n\n\n\n Note all'art. 3: \n - Si riporta l'articolo 23-bis del decreto legislativo 30 marzo 2001, n. 165 (Norme generali sull'ordinamento del lavoro alle dipendenze delle amministrazioni pubbliche): \n \u00abArt. 23-bis (Disposizioni in materia di mobilit\u00e0 tra pubblico e privato). - 1. In deroga all'articolo 60 del testo unico delle disposizioni concernenti lo statuto degli impiegati civili dello Stato, di cui al decreto del Presidente della Repubblica 10 gennaio 1957, n. 3, i dipendenti delle pubbliche amministrazioni, ivi compresi gli appartenenti alle carriere diplomatica e prefettizia, e, limitatamente agli incarichi pubblici, i magistrati ordinari, amministrativi e contabili e gli avvocati e procuratori dello Stato sono collocati, salvo motivato diniego dell'amministrazione di appartenenza in ordine alle proprie preminenti esigenze organizzative, in aspettativa senza assegni per lo svolgimento di attivit\u00e0 presso soggetti e organismi, pubblici o privati, anche operanti in sede internazionale, i quali provvedono al relativo trattamento previdenziale. Resta ferma la disciplina vigente in materia di collocamento fuori ruolo nei casi consentiti. Il periodo di aspettativa comporta il mantenimento della qualifica posseduta. \u00c8 sempre ammessa la ricongiunzione dei periodi contributivi a domanda dell'interessato, ai sensi della legge 7 febbraio 1979, n. 29, presso una qualsiasi delle forme assicurative nelle quali abbia maturato gli anni di contribuzione. Quando l'incarico \u00e8 espletato presso organismi operanti in sede internazionale, la ricongiunzione dei periodi contributivi \u00e8 a carico dell'interessato, salvo che l'ordinamento dell'amministrazione di destinazione non disponga altrimenti. \n 2. I dirigenti di cui all'articolo 19, comma 10, sono collocati a domanda in aspettativa senza assegni per lo svolgimento dei medesimi incarichi di cui al comma 1 del presente articolo, salvo motivato diniego dell'amministrazione di appartenenza in ordine alle proprie preminenti esigenze organizzative. \n 3. Per i magistrati ordinari, amministrativi e contabili, e per gli avvocati e procuratori dello Stato, gli organi competenti deliberano il collocamento in aspettativa, fatta salva per i medesimi la facolt\u00e0 di valutare ragioni ostative all'accoglimento della domanda. \n 4. Nel caso di svolgimento di attivit\u00e0 presso soggetti diversi dalle amministrazioni pubbliche, il periodo di collocamento in aspettativa di cui al comma 1 non pu\u00f2 superare i cinque anni, \u00e8 rinnovabile per una sola volta e non \u00e8 computabile ai fini del trattamento di quiescenza e previdenza. \n 5. L'aspettativa per lo svolgimento di attivit\u00e0 o incarichi presso soggetti privati o pubblici da parte del personale di cui al comma 1 non pu\u00f2 comunque essere disposta se: \n a) il personale, nei due anni precedenti, \u00e8 stato addetto a funzioni di vigilanza, di controllo ovvero, nel medesimo periodo di tempo, ha stipulato contratti o formulato pareri o avvisi su contratti o concesso autorizzazioni a favore di soggetti presso i quali intende svolgere l'attivit\u00e0. Ove l'attivit\u00e0 che si intende svolgere sia presso una impresa, il divieto si estende anche al caso in cui le predette attivit\u00e0 istituzionali abbiano interessato imprese che, anche indirettamente, la controllano o ne sono controllate, ai sensi dell'articolo 2359 del codice civile; \n b) il personale intende svolgere attivit\u00e0 in organismi e imprese private che, per la loro natura o la loro attivit\u00e0, in relazione alle funzioni precedentemente esercitate, possa cagionare nocumento all'immagine dell'amministrazione o comprometterne il normale funzionamento o l'imparzialit\u00e0. \n 6. Il personale di cui al comma 1, nei successivi due anni, non pu\u00f2 essere destinatario di incarichi n\u00e9 essere impiegato nello svolgimento di attivit\u00e0 che comportino l'esercizio delle funzioni individuate alla lettera a) del comma 5. \n 7. Sulla base di appositi protocolli di intesa tra le parti, le amministrazioni di cui all'articolo 1, comma 2, possono disporre, per singoli progetti di interesse specifico dell'amministrazione e con il consenso dell'interessato, l'assegnazione temporanea di personale presso altre pubbliche amministrazioni o imprese private. I protocolli disciplinano le funzioni, le modalit\u00e0 di inserimento, l'onere per la corresponsione del trattamento economico da porre a carico delle imprese destinatarie. Nel caso di assegnazione temporanea presso imprese private i predetti protocolli possono prevedere l'eventuale attribuzione di un compenso aggiuntivo, con oneri a carico delle imprese medesime. \n 8. Il servizio prestato dai dipendenti durante il periodo di assegnazione temporanea di cui al comma 7 costituisce titolo valutabile ai fini della progressione di carriera. \n 9. Le disposizioni del presente articolo non trovano comunque applicazione nei confronti del personale militare e delle Forze di polizia, nonch\u00e9 del Corpo nazionale dei vigili del fuoco. \n 10.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-06&atto.codiceRedazionale=24G00063&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:19:16.475434"}
{"text": "\n\n\nArt. 4\n Requisiti per il collocamento fuori ruolo\n\n\n\n\n1. Il collocamento del magistrato fuori ruolo non pu\u00f2 essere autorizzato se ricorre anche una sola delle seguenti condizioni: \n\na) sono decorsi meno di dieci anni di effettivo esercizio delle funzioni proprie della magistratura; \n\nb) sono decorsi meno di tre anni dal rientro in ruolo a seguito di un incarico svolto fuori ruolo per un periodo superiore a cinque anni. \n\n\n\n\n2. Ai fini di quanto indicato alla lettera a) del comma 1, il magistrato deve avere esercitato le funzioni per almeno dieci anni dalla data del loro conferimento, anche presso magistrature diverse da quelle di attuale appartenenza o avere prestato servizio presso l'Avvocatura dello Stato o presso gli organi costituzionali, con esclusione di ogni periodo di tempo nel quale il magistrato sia stato collocato fuori ruolo o in aspettativa, salvi i casi di aspettativa per maternit\u00e0 o per congedo parentale e di svolgimento degli incarichi di cui all'articolo 11, comma 3. L'effettivo esercizio delle funzioni per il periodo di tempo indicato nella lettera a) del comma 1 non \u00e8 richiesto nei casi di conferimento delle funzioni ai sensi dell'articolo 19, comma 1, numero 2), della legge 27 aprile 1982, n. 186, dell'articolo 1 della legge 5 agosto 1998, n. 303, dell'articolo 7, comma 3, del regio decreto 12 luglio 1934, n. 1214, e dell'articolo unico del decreto del Presidente della Repubblica 8 luglio 1977, n. 385. \n\n\n\n3. Il decorso di almeno tre anni dal rientro in ruolo a seguito di un precedente collocamento fuori ruolo si calcola dal momento in cui il magistrato ha assunto il nuovo incarico successivo al rientro in ruolo, escluso il periodo di tempo nel quale il magistrato sia stato collocato in aspettativa, ad esclusione dell'aspettativa per maternit\u00e0 o per congedo parentale e degli incarichi caratterizzati dall'esercizio di funzioni giudiziarie all'estero. \n\n\n\n\n\n4. La limitazione temporale di cui al comma 1, lettera b), non si applica: \n\na) per gli incarichi di cui all'articolo 11, comma 3; \n\nb) per i magistrati destinati a funzioni non giudiziarie presso la Presidenza della Repubblica, la Corte costituzionale, nonch\u00e9, limitatamente agli incarichi di segretario generale, vicesegretario o segretario delegato, presso gli organi di governo autonomo e presso la Scuola superiore della magistratura; \n\nc) per gli incarichi di segretario generale e vicesegretario generale e di capo e vice capo di dipartimento presso la Presidenza del Consiglio dei ministri, nonch\u00e9 di capo e vice capo di dipartimento presso il Ministero della giustizia; \n\nd) per i magistrati investiti di funzioni al vertice di autorit\u00e0 indipendenti; \n\ne) per gli incarichi di diretta collaborazione con il Presidente del Consiglio dei ministri, con il Sottosegretario di Stato alla Presidenza del Consiglio dei ministri, con il Segretario del Consiglio dei ministri e con singoli Ministri anche senza portafoglio, limitatamente, per ciascuna ipotesi, agli incarichi di capo o vice capo; \n\nf) per gli incarichi di diretta collaborazione con i soggetti ai quali sono affidati compiti di rappresentanza e difesa dello Stato italiano presso Corti internazionali, per gli incarichi presso organismi giudiziari internazionali o sovranazionali, per gli incarichi di esperto presso le medesime organizzazioni, nonch\u00e9 per gli incarichi di esperto giuridico conferiti ai sensi dell'articolo 168 del decreto del Presidente della Repubblica 5 gennaio 1967, n. 18. \n\n\n\n\n Note all'art. 4: \n - Si riporta l'articolo 19, comma 1, n. 2, della legge 27 aprile 1982, n. 186 (Ordinamento della giurisdizione amministrativa e del personale di segreteria ed ausiliario del Consiglio di Stato e dei tribunali amministrativi regionali): \n \u00abArt. 19 (Nomina a consigliere di Stato). - I posti che si rendono vacanti nella qualifica di consigliere di Stato sono conferiti: \n 1) (Omissis); \n 2) in ragione di un quarto, a professori universitari ordinari di materie giuridiche o ad avvocati che abbiano almeno quindici anni di esercizio professionale e siano iscritti negli albi speciali per le giurisdizioni superiori, o a dirigenti generali od equiparati dei Ministeri, degli organi costituzionali e delle altre amministrazioni pubbliche nonch\u00e9 a magistrati con qualifica non inferiore a quella di magistrato di Corte d'appello o equiparata. La nomina ha luogo con decreto del Presidente della Repubblica, su deliberazione del Consiglio dei ministri, previo parere del consiglio di presidenza espresso come al precedente n. 1), contenente valutazioni di piena idoneit\u00e0 all'esercizio delle funzioni di consigliere di Stato sulla base dell'attivit\u00e0 e degli studi giuridico-amministrativi compiuti e delle doti attitudinali e di carattere; \n 3) (Omissis).\u00bb. \n - Si riporta l'articolo 1 della legge 5 agosto 1998, n. 303 (Nomina di professori universitari e di avvocati all'ufficio di consigliere di cassazione, in attuazione dell'articolo 106, terzo comma, della Costituzione): \n \u00abArt. 1 (Nomina di avvocati e professori universitari all'ufficio di consigliere di cassazione). - 1. I professori ordinari di universit\u00e0 nelle materie giuridiche e gli avvocati che abbiano almeno quindici anni di effettivo esercizio e siano iscritti nell'albo speciale per le giurisdizioni superiori di cui all'articolo 33 del regio decreto-legge 27 novembre 1933, n. 1578 , convertito, con modificazioni, dalla legge 22 gennaio 1934, n. 36, sono chiamati, per meriti insigni, all'ufficio di consigliere della Corte di cassazione in numero non superiore ad un decimo dei posti previsti nell'organico complessivo della Corte. Entro tale limite \u00e8 annualmente riservato alle nomine di cui al presente comma un quarto dei posti messi a concorso dal Consiglio superiore della magistratura; di tali posti non pu\u00f2 tenersi conto ai fini di cui all'articolo 1, comma 3, della legge 3 febbraio 1989, n. 32. \n 2. La nomina \u00e8 conferita con decreto del Presidente della Repubblica, su designazione del Consiglio superiore della magistratura. \n 3. Ai fini previsti dal comma 1, entro il 31 marzo di ogni anno sono inviate al Consiglio superiore della magistratura, con le modalit\u00e0 da questo stabilite, le segnalazioni di persone disponibili, effettuate dagli organismi universitari e forensi individuati dal Consiglio stesso. Il Consiglio superiore della magistratura, acquisiti i documenti comprovanti il possesso dei requisiti necessari per la nomina e di quelli utili a comprovare la presenza dei meriti insigni, nonch\u00e9 una dichiarazione attestante l'insussistenza delle cause di incompatibilit\u00e0 previste dalla legge, determina il numero dei posti da coprire e, acquisito il parere del Consiglio universitario nazionale (CUN) e del Consiglio nazionale forense, provvede alla designazione dei nominandi con deliberazione motivata.\n Il Presidente della Repubblica emana i provvedimenti di nomina entro il 31 ottobre, ed entro il 31 dicembre successivo i consiglieri di cassazione nominati assumono possesso dell'ufficio. \n 4. La riserva di posti ha durata annuale; nel caso di mancata copertura dei posti riservati, il Consiglio superiore della magistratura provvede alla copertura con magistrati ordinari.\u00bb. \n - Si riporta l'articolo 7, comma 3, del regio decreto 12 luglio 1934, n. 1214 (Approvazione del testo unico delle leggi sulla Corte dei conti): \n \u00abArt. 7. - (Omissis). \n Per i posti di consigliere di spettanza ad estranei alla Corte, ove la scelta cada su funzionari dello Stato questi devono essere gi\u00e0 di grado 4\u00b0, ovvero di grado 5\u00b0 che abbiano non meno di tre anni di anzianit\u00e0 in quest'ultimo grado. \n (Omissis).\u00bb. \n - Si riporta l'articolo unico del decreto del Presidente della Repubblica 8 luglio 1977, n. 385 (Norme di attuazione dell'art. 7, terzo comma, del testo unico delle leggi sulla Corte dei conti, approvato con R.D. 12 luglio 1934, n. 1214): \n \u00abArticolo unico. - I posti di consigliere, non riservati ai primi referendari della Corte dei conti, possono essere conferiti: \n ai funzionari dello Stato indicati nell'art. 7, terzo comma, del testo unico delle leggi sulla Corte dei conti, approvato con regio decreto 12 luglio 1934, n. 1214, come integrato dall'art. 2 del decreto legislativo luogotenenziale 14 luglio 1945, n. 430, \n ad estranei alle amministrazioni dello Stato, che, per attivit\u00e0 svolta o gli studi giuridico-amministrativo-contabili compiuti, e per le doti attitudinali e di carattere, posseggano piena idoneit\u00e0 all'esercizio delle funzioni di consigliere della Corte dei conti. \n Per la nomina \u00e8 prescritto il parere del consiglio di presidenza della Corte dei conti, su richiesta motivata della Presidenza del Consiglio dei Ministri.\u00bb. \n - Si riporta l'articolo 168 del decreto del Presidente della Repubblica 5 gennaio 1967, n. 18 (Ordinamento dell'Amministrazione degli affari esteri): \n \u00abArt. 168 (Esperti). - L'Amministrazione degli affari esteri pu\u00f2 utilizzare negli uffici centrali o nelle rappresentanze diplomatiche e negli uffici consolari, per l'espletamento di specifici incarichi che richiedano particolare competenza tecnica e ai quali non si possa sopperire con funzionari diplomatici, esperti tratti da personale dello Stato o di Enti pubblici appartenenti a carriere direttive o di uguale rango. \n Qualora per speciali esigenze anche di carattere tecnico o linguistico non possa farsi ricorso per incarichi presso uffici all'estero ad esperti tratti dal personale dello Stato o da Enti pubblici, l'Amministrazione degli affari esteri pu\u00f2 utilizzare in via eccezionale, e fino ad un massimo di trenta unit\u00e0, persone estranee alla pubblica Amministrazione purch\u00e9 di notoria qualificazione nelle materie connesse con le funzioni del posto che esse sono destinate a ricoprire, comprovata da adeguata esperienza professionale. Le persone predette devono essere in possesso della cittadinanza italiana, in et\u00e0 compresa tra i trenta e i sessantacinque anni e godere di costituzione fisica idonea ad affrontare il clima della sede cui sono destinate. All'atto dell'assunzione dell'incarico, le persone predette prestano promessa solenne ai sensi dell'art. 11 del testo unico approvato con decreto del Presidente della Repubblica 10 gennaio 1957, n. 3.\n L'incarico non crea aspettativa di impiego stabile ne d\u00e0 diritto, alla scadenza, a indennizzo o liquidazione di alcun genere. \n L'esperto inviato in servizio presso un ufficio all'estero, a norma dei precedenti commi, occupa un posto espressamente istituito, sentito il consiglio di amministrazione, ai sensi dell'articolo 32, nell'organico dell'ufficio stesso, in corrispondenza, anche ai fini del trattamento economico, a quello di primo segretario o di consigliere o di primo consigliere, nel limite massimo di otto posti, ovvero di console aggiunto o console ed assume in loco la qualifica di addetto per il settore di sua competenza. Per gli esperti in servizio all'estero si osservano le disposizioni degli articoli 142, 143, 144, 147 e 170 in quanto applicabili, dell'articolo 148 e le disposizioni della parte terza per essi previste. \n Resta fermo il posto corrispondente ai fini del trattamento economico a quello di primo consigliere, attualmente ricoperto dai singoli interessati, sino al termine definitivo del loro incarico, nonch\u00e9 il posto di pari livello gi\u00e0 istituito per gli esperti regionali di cui all'articolo 58 della legge 6 febbraio 1996, n. 52, e successive modificazioni. \n Gli incarichi di cui al presente articolo sono conferiti con decreto del Ministro per gli affari esteri, sentito il Consiglio di amministrazione del Ministero, di concerto con il Ministro per il tesoro e, per il personale di altre Amministrazioni o di Enti pubblici, anche con il Ministro competente o vigilante. Gli incarichi sono biennali. Alla stessa persona possono essere conferiti pi\u00f9 incarichi purch\u00e9, nel complesso, non superino gli otto anni. Gli incarichi sono revocabili in qualsiasi momento a giudizio del Ministro per gli affari esteri. \n Gli esperti tratti dal personale dello Stato sono collocati fuori ruolo con le modalit\u00e0 previste dai rispettivi ordinamenti. \n Gli esperti che il Ministero degli affari esteri e della cooperazione internazionale pu\u00f2 utilizzare a norma del presente articolo non possono complessivamente superare il numero di centosettantadue con l'esclusione delle unit\u00e0 riservate, ai sensi dell'articolo 11 del testo unico delle leggi in materia di disciplina degli stupefacenti e sostanze psicotrope, prevenzione, cura e riabilitazione dei relativi stati di tossicodipendenza, di cui al decreto del Presidente della Repubblica 9 ottobre 1990, n. 309, e dell'articolo 2, comma 6-duodecies, del decreto-legge 29 dicembre 2010, n. 225, convertito, con modificazioni, dalla legge 26 febbraio 2011, n. 10, allo svolgimento di particolari compiti relativi alla tutela dell'ordine pubblico e della sicurezza nazionale nonch\u00e9 al contrasto della criminalit\u00e0 organizzata e di tutte le condotte illecite, anche transnazionali, ad essa riconducibili, delle unit\u00e0 destinate, ai sensi dell'articolo 36 della legge 30 luglio 2002, n. 189, alla prevenzione dell'immigrazione clandestina e delle unit\u00e0 destinate, ai sensi dell'articolo 4 del decreto legislativo 19 marzo 2001, n. 68, all'accertamento delle violazioni in materia economica e finanziaria a tutela del bilancio dello Stato e dell'Unione europea. \n Le disposizioni del presente articolo non si applicano al personale comandato o collocato fuori ruolo presso il Ministero degli affari esteri in virt\u00f9 di altre disposizioni n\u00e9 a quello inviato all'estero in missione temporanea.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-06&atto.codiceRedazionale=24G00063&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:19:20.566831"}
{"text": "\n\n\nArt. 5\n Interesse dell'amministrazione\n\n\n1. Il collocamento fuori ruolo \u00e8 autorizzato quando l'incarico da conferire corrisponde a un interesse dell'amministrazione di appartenenza. \n\n\n\n2. L'incarico da conferire corrisponde a un interesse dell'amministrazione di appartenenza quando consente al magistrato di acquisire competenze e conoscenze utili per l'esercizio della giurisdizione. \n\n\n\n\n\n3. Nel valutare la sussistenza dell'interesse dell'amministrazione di appartenenza l'organo di governo autonomo tiene in ogni caso conto: \n\na) della natura e delle competenze dell'ente conferente l'incarico; \n\nb) dell'attinenza del contenuto dell'incarico alla professione del magistrato; \n\nc) della idoneit\u00e0 dell'incarico fuori ruolo all'acquisizione di competenze utili all'amministrazione. \n\n\n\n\n4. In ogni caso l'organo di governo autonomo deve valutare le ricadute provenienti dallo svolgimento dell'incarico fuori ruolo sotto il profilo della possibile lesione della immagine di imparzialit\u00e0 e indipendenza del magistrato o del pregiudizio derivante al prestigio delle magistrature. \n\n\n\n5. L'interesse dell'amministrazione \u00e8 sempre sussistente per gli incarichi che la legge affida esclusivamente a magistrati, per gli incarichi presso organi costituzionali o di rilevanza costituzionale, per gli incarichi apicali, anche di diretta collaborazione, presso la Presidenza del Consiglio dei ministri e i Ministeri o per incarichi presso organismi dell'Unione europea o organizzazioni internazionali di cui l'Italia \u00e8 parte. \n\n\n\n6. L'interesse dell'amministrazione di appartenenza non si ritiene sussistente quando l'incarico non richieda un elevato grado di preparazione in materie giuridiche ovvero una particolare conoscenza dell'organizzazione giudiziaria o esperienza pratica maturata nell'esercizio dell'attivit\u00e0 giurisdizionale, giudiziaria, consultiva o di controllo. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-06&atto.codiceRedazionale=24G00063&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:19:24.657666"}
{"text": "\n\n\nArt. 6\nPercentuale di scopertura dell'ufficio di provenienza ed esigenze d'ufficio\n\n\n1. Non pu\u00f2 essere collocato fuori ruolo il magistrato la cui sede di servizio presenti un rilevante indice di scopertura dell'organico stabilita in via generale dall'organo di governo autonomo. Ai fini della individuazione della sede di servizio sono irrilevanti eventuali destinazioni in applicazione distrettuale o extra distrettuale. Nella determinazione dell'indice di scopertura si tiene conto anche delle assenze per aspettativa o per congedo straordinario, purch\u00e9 di durata superiore a sessanta giorni. Si tiene altres\u00ec conto degli esoneri, totali o parziali, dallo svolgimento dell'ordinario lavoro giudiziario, fermo restando che eventuali esoneri parziali sono computati pro quota. \n\n\n\n2. Non pu\u00f2 essere collocato fuori ruolo il magistrato che, alla data della deliberazione, sia impegnato nella trattazione di procedimenti penali per gravi reati in avanzato stato di istruttoria rispetto ai quali il suo allontanamento possa incidere gravemente sui tempi di definizione. \n\n\n\n3. Nonostante la sussistenza delle condizioni di cui ai commi 1 e 2, l'organo di governo autonomo pu\u00f2 sempre valutare, tenendo conto delle esigenze dell'ufficio di provenienza e dell'interesse dell'amministrazione di appartenenza, la possibilit\u00e0 di concedere il collocamento fuori ruolo in ragione del rilievo costituzionale dell'organo conferente nonch\u00e9 presso gli organi di cui all'articolo 11, comma 3. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-06&atto.codiceRedazionale=24G00063&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:19:28.799729"}
{"text": "\n\n\nArt. 7\n Criteri di priorit\u00e0 per il collocamento fuori ruolo\n\n\n\n\n1. Quando il numero di richieste di collocamento di magistrati fuori ruolo ecceda quello dei posti disponibili calcolati ai sensi dell'articolo 13, l'organo di governo autonomo si determina sulla base della seguente graduatoria di priorit\u00e0: \n\na) incarichi destinati per legge esclusivamente a magistrati; \n\nb) incarichi di natura giudiziaria e giurisdizionale presso l'Unione europea o organizzazioni internazionali di cui l'Italia \u00e8 parte; \n\nc) incarichi presso organi costituzionali; \n\nd) incarichi presso organi di rilevanza costituzionale; \n\ne) incarichi apicali e incarichi di diretta collaborazione, previsti da norme primarie, ricoperti presso organi istituzionali, con particolare riferimento agli incarichi di diretta collaborazione di cui all'articolo 13 del decreto-legge 12 giugno 2001, n. 217, convertito, con modificazioni, dalla legge 3 agosto 2001, n. 317; \n\nf) incarichi non giudiziari o giurisdizionali ricoperti presso organizzazioni internazionali di cui l'Italia \u00e8 parte; \n\ng) altri incarichi. \n\n\n\n\n Note all'art. 7: \n - Si riporta l'articolo 13 del decreto-legge 12 giugno 2001, n. 217 (Modificazioni al decreto legislativo 30 luglio 1999, n. 300, nonch\u00e9 alla L. 23 agosto 1988, n. 400, in materia di organizzazione del Governo), convertito, con modificazioni, dalla legge 3 agosto 2001, n. 317: \n \u00abArt. 13. - 1. Gli incarichi di diretta collaborazione con il Presidente del Consiglio dei Ministri e con il Sottosegretario di Stato alla Presidenza del Consiglio dei Ministri, Segretario del Consiglio dei Ministri o con i singoli Ministri, anche senza portafoglio, possono essere attribuiti anche a dipendenti di ogni ordine, grado e qualifica delle amministrazioni di cui all'articolo 1, comma 2, del decreto legislativo 30 marzo 2001, n. 165, nel rispetto dell'autonomia statutaria degli enti territoriali e di quelli dotati di autonomia funzionale. In tal caso essi, su richiesta degli organi interessati, sono collocati, con il loro consenso, in posizione di fuori ruolo o di aspettativa retribuita, per l'intera durata dell'incarico, anche in deroga ai limiti di carattere temporale previsti dai rispettivi ordinamenti di appartenenza e in ogni caso non oltre il limite di cinque anni consecutivi, senza oneri a carico degli enti di appartenenza qualora non si tratti di amministrazioni dello Stato. \n 2. Nelle ipotesi indicate al comma 1, gli attuali contingenti numerici eventualmente previsti dai rispettivi ordinamenti di appartenenza dei soggetti interessati ed ostativi al loro collocamento fuori ruolo o in aspettativa retribuita sono aumentati fino al 30 per cento e, comunque, non oltre il massimo di trenta unit\u00e0 aggiuntive per ciascun ordinamento. \n 3. Per i magistrati ordinari, amministrativi e contabili e per gli avvocati e procuratori dello Stato, nonch\u00e9 per il personale di livello dirigenziale o comunque apicale delle regioni, delle province, delle citt\u00e0 metropolitane e dei comuni, gli organi competenti deliberano il collocamento fuori ruolo o in aspettativa retribuita, ai sensi di quanto disposto dai commi precedenti, fatta salva per i medesimi la facolt\u00e0 di valutare motivate e specifiche ragioni ostative al suo accoglimento. \n 4. All'attuazione del presente articolo si provvede nel rispetto di quanto previsto, dall'articolo 39 della legge 27 dicembre 1997, n. 449, e successive modificazioni, in materia di programmazione delle assunzioni del personale delle amministrazioni pubbliche.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-06&atto.codiceRedazionale=24G00063&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:19:32.886883"}
{"text": "\n\n\nArt. 8\n Procedura di autorizzazione al collocamento fuori ruolo\n\n\n1. Il procedimento per il collocamento fuori ruolo del magistrato \u00e8 avviato su richiesta inoltrata all'organo di governo autonomo dall'amministrazione o dall'istituzione richiedente. \n\n\n\n2. L'amministrazione o l'istituzione richiedente specifica la durata, la natura e la tipologia dell'incarico fuori ruolo affidato al magistrato. \n\n\n\n3. Qualora la richiesta provenga da amministrazione o istituzione diversa dal Ministero della giustizia, relativamente ai magistrati ordinari, il Consiglio superiore della magistratura provvede a inoltrare a quest'ultimo copia dell'istanza, nonch\u00e9 copia della documentazione rilevante, per le eventuali osservazioni. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-06&atto.codiceRedazionale=24G00063&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:19:36.976629"}
{"text": "\n\n\nArt. 9\n Assenso del magistrato e documentazione\n\n\n1. Il collocamento fuori ruolo pu\u00f2 essere disposto solo previa acquisizione dell'assenso scritto del magistrato, che deve essere trasmesso all'organo di governo autonomo dallo stesso magistrato. \n\n\n\n2. L'assenso \u00e8 revocabile, con la stessa forma, sino a che non sia iniziato l'effettivo svolgimento delle funzioni presso l'amministrazione o l'istituzione richiedente. \n\n\n\n\n\n3. Il magistrato \u00e8 tenuto ad allegare all'atto di assenso: \n\na) una breve relazione che contenga: le caratteristiche, la durata e il luogo di svolgimento dell'attivit\u00e0; i compensi, le indennit\u00e0 o le remunerazioni previsti sotto qualsiasi forma o titolo; gli eventuali procedimenti o processi da lui trattati, o in corso di trattazione, nei quali sia stato o sia parte l'ente o il soggetto che ha formulato la richiesta; le eventuali situazioni di conflitto di interesse; \n\nb) il parere del dirigente dell'ufficio, comprensivo della valutazione relativa alla compatibilit\u00e0 dell'incarico con l'assicurazione del buon andamento dell'ufficio, con indicazione dell'eventuale avvenuta designazione del magistrato, alla data della richiesta, alla trattazione di procedimenti, processi o affari tali che il suo allontanamento possa nuocere gravemente agli stessi; \n\nc) il parere del Consiglio giudiziario, ove applicabile. \n\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-06&atto.codiceRedazionale=24G00063&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:19:41.073194"}
{"text": "\n\n\nArt. 10\n Valutazione dell'organo di governo autonomo\n\n\n1. A seguito della richiesta di autorizzazione al collocamento fuori ruolo, l'organo di governo autonomo accerta la sussistenza dei presupposti di cui agli articoli 2, 4, 5, 6 e 7, dandone conto in apposita motivazione. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-06&atto.codiceRedazionale=24G00063&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:19:45.163022"}
{"text": "\n\n\nArt. 11\n Limiti di permanenza fuori ruolo\n\n\n1. I magistrati ordinari, amministrativi e contabili non possono essere collocati fuori ruolo per un tempo che superi complessivamente sette anni. \n\n\n\n2. Per tutti gli incarichi di cui all'articolo 4, comma 4, lettere b), c) ed e), il tempo trascorso fuori ruolo non pu\u00f2 superare complessivamente dieci anni. \n\n\n\n3. Le disposizioni di cui ai commi 1 e 2 non si applicano agli incarichi caratterizzati dall'esercizio di funzioni giudiziarie o giurisdizionali all'estero, tra i quali quelli presso Corti comunque denominate previste da accordi internazionali ai quali l'Italia aderisce, di procuratore capo europeo, di procuratore europeo, di magistrato di collegamento, nonch\u00e9 agli incarichi di coordinamento e/o supporto all'attivit\u00e0 giudiziaria e giurisdizionale svolti a livello internazionale. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-06&atto.codiceRedazionale=24G00063&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:19:49.254422"}
{"text": "\n\n\nArt. 12\n Relazione informativa\n\n\n1. Al termine del periodo trascorso fuori ruolo o in regime di aspettativa l'istituzione conferente l'incarico redige una dettagliata relazione illustrativa dell'attivit\u00e0 svolta dal magistrato. \n\n\n\n2. La relazione \u00e8 in ogni caso redatta, a richiesta del magistrato, anche in occasione delle valutazioni di professionalit\u00e0 e della presentazione di domande per il conferimento di incarichi semidirettivi o direttivi. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-06&atto.codiceRedazionale=24G00063&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:19:53.346901"}
{"text": "\n\n\nArt. 13\n Numero massimo dei magistrati fuori ruolo\n\n\n\n\n1. I magistrati possono essere collocati fuori ruolo nel rispetto dei seguenti numeri massimi: \n\na) ordinari, numero 180 unit\u00e0; \n\nb) amministrativi, numero 25 unit\u00e0; \n\nc) contabili, numero 25 unit\u00e0. \n\n\n\n\n2. In ogni caso, i magistrati ordinari non possono essere collocati fuori ruolo presso organi o enti diversi dal Ministero della giustizia, dal Ministero degli affari esteri e della cooperazione internazionale, dal Consiglio superiore della magistratura e dagli organi costituzionali in numero superiore a 40 unit\u00e0. \n\n\n\n3. Gli incarichi destinati per legge esclusivamente a magistrati e quelli di cui all'articolo 11, comma 3, possono essere autorizzati anche nel caso in cui sia raggiunto il numero massimo di cui ai commi 1 e 2, con necessario riassorbimento nel medesimo numero massimo in occasione del successivo rientro in ruolo di altri magistrati. \n\n\n\n4. All'articolo 1-bis del decreto-legge 16 settembre 2008, n. 143, convertito, con modificazioni, dalla legge 13 novembre 2008, n. 181, il comma 4 \u00e8 abrogato. \n\n\n\n Note all'art. 13: \n - Si riporta l'articolo 1-bis del decreto-legge 16 settembre 2008, n. 143 (Interventi urgenti in materia di funzionalit\u00e0 del sistema giudiziario), convertito, con modificazioni, dalla legge 13 novembre 2008, n. 181, come modificato dal presente decreto: \n \u00abArt. 1-bis (Rideterminazione del ruolo organico della magistratura ordinaria). - 1. In attuazione della disposizione di cui all'articolo 2, comma 606, lettera a), della legge 24 dicembre 2007, n. 244, a decorrere dal 1\u00b0 luglio 2008, la tabella B prevista dall'articolo 5, comma 9, della legge 30 luglio 2007, n. 111, \u00e8 sostituita dalla tabella di cui all'allegato 1 del presente decreto. \n 2. Il Ministro della giustizia, sentito il Consiglio superiore della magistratura, provvede con propri decreti alla rideterminazione delle piante organiche del personale di magistratura. \n 3. Fermo restando quanto previsto dall'articolo 13 del decreto-legge 12 giugno 2001, n. 217, convertito, con modificazioni, dalla legge 3 agosto 2001, n. 317, e successive modificazioni, la destinazione alle funzioni di cui alla lettera M della tabella di cui all'allegato 1 del presente decreto non pu\u00f2 superare gli anni dieci anche continuativi, fatto salvo il maggior termine stabilito per gli incarichi la cui durata \u00e8 prevista da specifiche disposizioni di legge. \n 4. (abrogato). \n 5. All'articolo 1, comma 1, della legge 13 febbraio 2001, n. 48, le parole: \"delle quali trecento da destinare\" sono sostituite dalle seguenti: \"assicurando la adeguata destinazione di magistrati\".\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-06&atto.codiceRedazionale=24G00063&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:19:57.437466"}
{"text": "\n\n\nArt. 14\n Incarichi elettivi e di Governo\n\n\n1. Le disposizioni del presente decreto non si applicano ai membri di Governo e alle cariche elettive, anche presso gli organi di governo autonomo, e il periodo trascorso fuori ruolo o in aspettativa per lo svolgimento di quelle attivit\u00e0 non si considera ai fini dell'articolo 11. \n\n\n\n2. Le disposizioni di cui al presente decreto non si applicano, inoltre, quando il collocamento fuori ruolo avviene per effetto degli articoli 19 e 20 della legge 17 giugno 2022, n. 71. \n\n\n\n3. Nel numero massimo di magistrati collocati fuori ruolo di cui alla lettera M della tabella b allegata alla legge 5 marzo 1991, n. 71 non si computano i magistrati indicati ai commi 1 e 2. \n\n\n\n Note all'art. 14: \n - Si riporta l'articolo 19 della citata legge 17 giugno 2022, n. 71: \n \u00abArt. 19 (Ricollocamento dei magistrati a seguito della cessazione di mandati elettivi). - 1. I magistrati ordinari, amministrativi, contabili e militari che hanno ricoperto la carica di parlamentare nazionale o europeo, di consigliere regionale o provinciale nelle province autonome di Trento e di Bolzano, di presidente delle giunte delle regioni o delle province autonome di Trento e di Bolzano, di sindaco o di consigliere comunale, al termine del mandato, qualora non abbiano gi\u00e0 maturato l'et\u00e0 per il pensionamento obbligatorio, sono collocati fuori ruolo, presso il Ministero di appartenenza o, per i magistrati amministrativi e contabili, presso la Presidenza del Consiglio dei ministri, ovvero sono ricollocati in ruolo e destinati dai rispettivi organi di autogoverno allo svolgimento di attivit\u00e0 non direttamente giurisdizionali, n\u00e9 giudicanti n\u00e9 requirenti, fermo restando il rispetto delle norme ordinamentali che disciplinano l'accesso a tali specifiche funzioni, fatta salva l'assunzione di diversi incarichi fuori ruolo presso l'Avvocatura dello Stato o presso altre amministrazioni senza che ne derivino posizioni soprannumerarie. In caso di collocamento fuori ruolo ai sensi del presente comma, nella dotazione organica della magistratura \u00e8 reso indisponibile un numero di posti equivalente dal punto di vista finanziario, fino alla cessazione dall'impiego. Il trattamento economico spettante ai magistrati di cui al secondo periodo resta a carico dell'amministrazione di appartenenza senza nuovi o maggiori oneri. \n 2. Le disposizioni del presente articolo si applicano alle cariche di cui al comma 1 assunte dopo la data di entrata in vigore della presente legge.\u00bb. \n - Per l'articolo 20 della citata legge 17 giugno 2022, n. 71, si vedano le note all'articolo 2 del presente decreto. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-06&atto.codiceRedazionale=24G00063&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:20:01.529785"}
{"text": "\n\n\nArt. 15\n Disposizioni transitorie\n\n\n1. Salvo quanto previsto al comma 4, la disciplina prevista dal presente decreto si applica agli incarichi conferiti o autorizzati successivamente alla data di entrata in vigore del presente decreto. \n\n\n\n2. Ai magistrati fuori ruolo al momento della data di entrata in vigore del presente decreto si applica la disciplina vigente al momento del conferimento o dell'autorizzazione dell'incarico. I limiti temporali di permanenza nell'incarico previsti dalle disposizioni vigenti non operano per tutti gli incarichi indicati nell'articolo 11, comma 3. \n\n\n\n3. Ai magistrati collocati fuori ruolo successivamente alla data di entrata in vigore del presente decreto, che abbiano anteriormente ricoperto incarichi con collocamento fuori ruolo, si applica la disciplina relativa ai limiti temporali prevista dal presente decreto. La durata del precedente incarico \u00e8 computata nel termine complessivo, salvo che per gli incarichi da conferire o autorizzare presso la Presidenza della Repubblica, la Corte costituzionale, il Parlamento, la Presidenza del Consiglio dei ministri o presso gli organi di governo autonomo. \n\n\n\n4. Le disposizioni di cui all'articolo 13 e all'articolo 17, comma 2, si applicano a decorrere dal 1\u00b0 gennaio 2026. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-06&atto.codiceRedazionale=24G00063&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:20:05.622212"}
{"text": "\n\n\nArt. 16\n Limiti di applicazione della legge 6 novembre 2012, n. 190\n\n\n1. Salvo quanto previsto dall'articolo 15, comma 2, dalla data di entrata in vigore del presente decreto le disposizioni di cui all'articolo 1, comma 68, primo periodo, e commi da 69 a 72, della legge 6 novembre 2012, n. 190, non si applicano ai magistrati ordinari, amministrativi e contabili. \n\n\n\n Note all'art. 16: \n - Si riporta l'articolo 1, commi da 68 a 72, della legge 6 novembre 2012, n. 190 (Disposizioni per la prevenzione e la repressione della corruzione e dell'illegalit\u00e0 nella pubblica amministrazione): \n \u00abArt. 1 (Disposizioni per la prevenzione e la repressione della corruzione e dell'illegalit\u00e0 nella pubblica amministrazione). - 1. - 67. (Omissis). \n 68. Salvo quanto previsto dal comma 69, i magistrati ordinari, amministrativi, contabili e militari, gli avvocati e procuratori dello Stato non possono essere collocati in posizione di fuori ruolo per un tempo che, nell'arco del loro servizio, superi complessivamente dieci anni, anche continuativi. Il predetto collocamento non pu\u00f2 comunque determinare alcun pregiudizio con riferimento alla posizione rivestita nei ruoli di appartenenza. \n 69. Salvo quanto previsto nei commi 70, 71 e 72 le disposizioni di cui al comma 68 si applicano anche agli incarichi in corso alla data di entrata in vigore della presente legge. \n 70. Le disposizioni di cui ai commi da 66 a 72 non si applicano ai membri di Governo, alle cariche elettive, anche presso gli organi di autogoverno, e ai componenti delle Corti internazionali comunque denominate. \n 71. Per gli incarichi previsti dal comma 4 dell'articolo 1-bis del decreto-legge 16 settembre 2008, n. 143, convertito, con modificazioni, dalla legge 13 novembre 2008, n. 181, anche se conferiti successivamente all'entrata in vigore della presente legge, il termine di cui al comma 68 decorre dalla data di entrata in vigore della presente legge. \n 72. I magistrati ordinari, amministrativi, contabili e militari, nonch\u00e9 gli avvocati e procuratori dello Stato che, alla data di entrata in vigore della presente legge, hanno gi\u00e0 maturato o che, successivamente a tale data, maturino il periodo massimo di collocamento in posizione di fuori ruolo, di cui al comma 68, si intendono confermati nella posizione di fuori ruolo sino al termine dell'incarico, della legislatura, della consiliatura o del mandato relativo all'ente o soggetto presso cui \u00e8 svolto l'incarico. Qualora l'incarico non preveda un termine, il collocamento in posizione di fuori ruolo si intende confermato per i dodici mesi successivi all'entrata in vigore della presente legge. \n 73.- 83. (Omissis).\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-06&atto.codiceRedazionale=24G00063&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:20:09.714404"}
{"text": "\n\n\nArt. 17\n Abrogazioni e disposizioni di coordinamento\n\n\n1. All'articolo 50 del decreto legislativo 5 aprile 2006, n. 160, il comma 2 \u00e8 abrogato. \n\n\n\n2. La tabella B allegata alla legge 5 marzo 1991, n. 71, \u00e8 sostituita dalla tabella allegata al presente decreto. \n\n\n\nIl presente decreto, munito del sigillo dello Stato, sar\u00e0 inserito nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarlo e di farlo osservare. \n Dato a Roma, add\u00ec 28 marzo 2024 \nMATTARELLA\nMeloni, Presidente del Consiglio dei ministri\nNordio, Ministro della giustizia\nGiorgetti, Ministro dell'economia e delle finanze\nBernini, Ministro dell'universit\u00e0 e della ricerca\nVisto, il Guardasigilli: Nordio\n Note all'art. 17: \n - Si riporta l'articolo 50 del decreto legislativo 5 aprile 2006, n. 160 (Nuova disciplina dell'accesso in magistratura, nonch\u00e9 in materia di progressione economica e di funzioni dei magistrati, a norma dell'articolo 1, comma 1, lettera a), della legge 25 luglio 2005, n. 150), come modificato dal presente decreto: \n \u00abArt. 50 (Ricollocamento in ruolo). - 1. Il periodo trascorso dal magistrato fuori dal ruolo organico della magistratura \u00e8 equiparato all'esercizio delle ultime funzioni giudiziarie svolte e il ricollocamento in ruolo, senza nuovi o maggiori oneri per il bilancio dello Stato, avviene nella medesima sede, se vacante, o in altra sede, e nelle medesime funzioni, ovvero, nel caso di cessato esercizio di una funzione elettiva extragiudiziaria, salvo che il magistrato svolgesse le sue funzioni presso la Corte di cassazione o la Procura generale presso la Corte di cassazione o la Direzione nazionale antimafia e antiterrorismo, in una sede diversa vacante, appartenente ad un distretto sito in una regione diversa da quella in cui \u00e8 ubicato il distretto presso cui \u00e8 posta la sede di provenienza nonch\u00e9 in una regione diversa da quella in cui, in tutto o in parte \u00e8 ubicato il territorio della circoscrizione nella quale il magistrato \u00e8 stato eletto. \n 2. (abrogato) \n 3. In ogni caso i magistrati collocati fuori dal ruolo organico in quanto componenti elettivi del Consiglio superiore della magistratura ovvero per mandato parlamentare non possono partecipare ai concorsi previsti dal presente decreto. \n 4. Resta fermo quanto previsto dal secondo comma dell'articolo 30 del decreto del Presidente della Repubblica 16 settembre 1958, n. 916, e successive modificazioni. \n 5. Il ricollocamento in ruolo dei magistrati che risultano fuori ruolo alla data di acquisto di efficacia del primo dei decreti legislativi emanati in attuazione della delega di cui all'articolo 1, comma 1, lettera a), della legge 25 luglio 2005, n. 150, avviene: \n a) per i magistrati in aspettativa per mandato elettorale, secondo le modalit\u00e0 di cui al comma 1, seconda parte, e con assegnazione di sede per concorso virtuale nell'ambito dei posti vacanti all'atto del ricollocamento in ruolo; \n b) per i magistrati che, all'atto del ricollocamento in ruolo, non hanno compiuto tre anni di permanenza fuori ruolo, con le modalit\u00e0 di cui al comma 1, prima parte e, qualora la sede di provenienza non sia vacante, con assegnazione di altra sede per concorso virtuale nell'ambito dei posti vacanti all'atto del ricollocamento in ruolo e, comunque, senza nuovi o maggiori oneri a carico del bilancio dello Stato; \n c) per i magistrati che, all'atto del ricollocamento in ruolo, hanno compiuto pi\u00f9 di tre anni di permanenza fuori ruolo, con le modalit\u00e0 previste dall'articolo 3, comma 2, della legge 13 febbraio 2001, n. 48, quando \u00e8 richiesta dal magistrato la destinazione alla sede di provenienza, ovvero, in mancanza di tale richiesta, con assegnazione di altra sede per concorso virtuale nell'ambito dei posti vacanti all'atto del ricollocamento in ruolo e, comunque, senza nuovi o maggiori oneri a carico del bilancio dello Stato. Non si applicano le disposizioni di cui all'articolo 15, comma 3. \n 6. Ad eccezione di quanto previsto dagli articoli 45 e 46 e dal comma 1, nonch\u00e9, in via transitoria, dal comma 5, non \u00e8 consentito il tramutamento di sede per concorso virtuale, salvo nel caso di gravi e comprovate ragioni di salute o di sicurezza. In quest'ultimo caso non \u00e8 consentito il successivo tramutamento alla sede di provenienza prima che siano decorsi cinque anni.\u00bb. \n - La legge 5 marzo 1991, n. 71, recante: \u00abDirigenza delle procure della Repubblica presso le preture circondariali\u00bb, \u00e8 pubblicata nella G.U. 9 marzo 1991, n. 58. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-06&atto.codiceRedazionale=24G00063&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:20:13.808091"}
{"text": "\n\n\n Allegato \n\n (articolo 17, comma 2) \n \u00ab \n\n TABELLA B \n\n RUOLO ORGANICO DELLA MAGISTRATURA ORDINARIA \n\n\n\nA. Magistrato con funzioni direttive apicali giudicanti di legittimit\u00e0: Primo Presidente della Corte di cassazione\u00a0\u00a0    1 \n\n\nB. Magistrato con funzioni direttive apicali requirenti di legittimit\u00e0: Procuratore generale presso la Corte di cassazione    1 \n\n\nC. Magistrati con funzioni direttive superiori di legittimit\u00e0: \n\n\nPresidente aggiunto della Corte di cassazione  1 \n\n\nProcuratore generale aggiunto presso la Corte di Cassazione  1 \n\n\nPresidente del Tribunale superiore delle acque pubbliche  1 \n\n\nD. Magistrati con funzioni giudicanti e requirenti direttive di legittimita\u00a0\u00a0  65 \n\n\nE. Magistrati con funzioni giudicanti e requirenti di legittimit\u00e0 nonch\u00e9 magistrati destinati all'esercizio delle funzioni di procuratori europei delegati innanzi alla Corte di cassazione\u00a0\u00a0\u00a0     442 \n\n\nF. Magistrato con funzioni direttive requirenti di coordinamento nazionale: Procuratore nazionale antimafia e antiterrorismo\u00a0\u00a0    1 \n\n\nG. Magistrati con funzioni direttive di merito di secondo grado, giudicanti e requirenti\u00a0\u00a0\u00a0   52 \n\n\nH. Magistrati con funzioni direttive di merito di primo grado elevate, giudicanti e requirenti\u00a0\u00a0\u00a0   53 \n\n\nI. Magistrati con funzioni direttive di merito giudicanti e requirenti di primo grado\u00a0\u00a0\u00a0   314 \n\n\nL. Magistrati con funzioni giudicanti e requirenti di merito di primo e di secondo grado, di magistrato distrettuale, di coordinamento nazionale presso la Direzione nazionale antimafia e antiterrorismo e semidirettive di primo grado, di primo grado elevate e di secondo grado, magistrati destinati alle funzioni di procuratori europei delegati, nonch\u00e9 magistrati destinati alle funzioni requirenti di membro nazionale, aggiunto e assistente presso l'Eurojust\u00a0\u00a0\u00a0             9.741 \n\n\nM. Magistrati destinati a funzioni non giudiziarie\u00a0\u00a0  180 \n\n\n  N. Magistrati ordinari in tirocinio\u00a0\u00a0 (numero pari a quello dei posti vacanti nell'organico)\u00a0\u00a0 \n\n\nTOTALE\u00a0 10.853 \n\n\n\n\n\n \u00bb \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-06&atto.codiceRedazionale=24G00063&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:20:17.900020"}
{"text": "\nIL PRESIDENTE DELLA REPUBBLICA\n\n\n\nVisti gli articoli 76 e 87, quinto comma, della Costituzione;\n\n\n\n\n\n\nVista la legge 23 agosto 1988, n. 400, recante \u00abDisciplina dell'attivit\u00e0 di Governo e ordinamento della Presidenza del Consiglio dei Ministri\u00bb e, in particolare, l'articolo 14;\n\n\n\n\n\n\nVista la legge 17 giugno 2022, n. 71, recante \u00abDeleghe al Governo per la riforma dell'ordinamento giudiziario e per l'adeguamento dell'ordinamento giudiziario militare, nonch\u00e9 disposizioni in materia ordinamentale, organizzativa e disciplinare, di eleggibilit\u00e0 e ricollocamento in ruolo dei magistrati e di costituzione e funzionamento del Consiglio superiore della magistratura\u00bb e, in particolare, l'articolo 1, comma 1, lettere a), b) e c), l'articolo 2, commi, 1, 2 e 3, e gli articoli 3, 4 e 6;\n\n\n\n\n\n\nVisto il regio decreto 30 gennaio 1941, n. 12, recante \u00abOrdinamento giudiziario\u00bb;\n\n\n\n\n\n\nVisto il decreto legislativo 27 gennaio 2006, n. 25, recante \u00abIstituzione del Consiglio direttivo della Corte di cassazione e nuova disciplina dei consigli giudiziari, a norma dell'articolo 1, comma 1, lettera c), della L. 25 luglio 2005, n. 150\u00bb;\n\n\n\n\n\n\nVisto il decreto legislativo 30 gennaio 2006, n. 26, recante \u00abIstituzione della Scuola superiore della magistratura, nonch\u00e9 disposizioni in tema di tirocinio e formazione degli uditori giudiziari, aggiornamento professionale e formazione dei magistrati, a norma dell'articolo 1, comma 1, lettera b), della legge 25 luglio 2005, n. 150\u00bb;\n\n\n\n\n\n\nVisto il decreto legislativo 20 febbraio 2006, n. 106, recante \u00abDisposizioni in materia di riorganizzazione dell'ufficio del pubblico ministero, a norma dell'articolo 1, comma 1, lettera d), della legge 25 luglio 2005, n. 150\u00bb;\n\n\n\n\n\n\nVisto il decreto legislativo 5 aprile 2006, n. 160, recante \u00abNuova disciplina dell'accesso in magistratura, nonch\u00e9 in materia di progressione economica e di funzioni dei magistrati, a norma dell'articolo 1, comma 1, lettera a), della legge 25 luglio 2005, n. 150\u00bb;\n\n\n\n\n\n\nVisto il decreto legislativo 6 settembre 2011, n. 159, recante \u00abCodice delle leggi antimafia e delle misure di prevenzione, nonch\u00e9 nuove disposizioni in materia di documentazione antimafia, a norma degli articoli 1 e 2 della legge 13 agosto 2010, n. 136\u00bb e, in particolare, l'articolo 103;\n\n\n\n\n\n\nVisto il decreto-legge 21 giugno 2013, n. 69, convertito, con modificazioni, dalla legge 9 agosto 2013, n. 98, recante \u00abDisposizioni urgenti per il rilancio dell'economia\u00bb e, in particolare, l'articolo 73;\n\n\n\n\n\n\nVisto il decreto legislativo 31 maggio 2016, n. 92, recante \u00abDisciplina della sezione autonoma dei Consigli giudiziari per i magistrati onorari e disposizioni per la conferma nell'incarico dei giudici di pace, dei giudici onorari di tribunale e dei vice procuratori onorari in servizio\u00bb;\n\n\n\n\n\n\nVisto il decreto legislativo 13 luglio 2017, n. 116, recante \u00abRiforma organica della magistratura onoraria e altre disposizioni sui giudici di pace, nonch\u00e9 disciplina transitoria relativa ai magistrati onorari in servizio, a norma della legge 28 aprile 2016, n. 57\u00bb;\n\n\n\n\n\n\nVisto il decreto legislativo 2 febbraio 2021, n. 9, recante \u00abDisposizioni per l'adeguamento della normativa nazionale alle disposizioni del regolamento (UE) 2017/1939 del Consiglio, del 12 ottobre 2017, relativo all'attuazione di una cooperazione rafforzata sull'istituzione della Procura europea \"EPPO\"\u00bb;\n\n\n\n\n\n\nVista la preliminare deliberazione del Consiglio dei ministri, adottata nella riunione del 27 novembre 2023;\n\n\n\n\nAcquisiti i pareri delle competenti Commissioni della Camera dei deputati e del Senato della Repubblica, espressi, rispettivamente in data 24 gennaio 2024 e 5 marzo 2024 e in data 24 gennaio 2024 e 28 febbraio 2024, a norma dell'articolo 1, comma 2, della citata legge 17 giugno 2022, n. 71;\n\n\n\n\nVista la deliberazione del Consiglio dei ministri, adottata nella riunione del 26 marzo 2024;\n\n\n\n\nSulla proposta del Ministro della giustizia, di concerto con il Ministro dell'economia e delle finanze e con il Ministro dell'universit\u00e0 e della ricerca;\n\nEmana\n il seguente decreto legislativo:\nArt. 1\n Modifiche al regio decreto 30 gennaio 1941, n. 12\n\n\n\n\n1. All'articolo 7-bis del regio decreto 30 gennaio 1941, n. 12, sono apportate le seguenti modificazioni: \n\na) al comma 1, dopo le parole: \u00absulle proposte\u00bb sono inserite le seguenti: \u00abdel Primo presidente della Corte di cassazione o\u00bb e dopo la parola: \u00absentiti\u00bb sono inserite le seguenti: \u00abil Consiglio direttivo della Corte di cassazione o\u00bb; \n\nb) dopo il comma 1 \u00e8 aggiunto il seguente: \n \u00ab1-bis. Le proposte di cui al comma 1 sono corredate di documenti organizzativi generali, concernenti l'organizzazione delle risorse e la programmazione degli obiettivi di buon funzionamento degli uffici, anche sulla base dell'accertamento dei risultati conseguiti nel quadriennio precedente. I documenti sono elaborati dai dirigenti degli uffici giudicanti e dal primo presidente della Corte di cassazione, sentiti il dirigente dell'ufficio requirente corrispondente e il presidente del consiglio dell'ordine degli avvocati e, per la Corte di cassazione, il presidente del Consiglio nazionale forense.\u00bb; \n\nc) il comma 2 \u00e8 sostituito dal seguente: \n \u00ab2. Le deliberazioni di cui al comma 1 sono adottate dal Consiglio superiore della magistratura, valutate le eventuali osservazioni formulate dal Ministro della giustizia ai sensi dell'articolo 11 della legge 24 marzo 1958, n. 195, e possono essere variate nel corso del quadriennio, sulle proposte dei presidenti delle corti di appello o del Primo presidente della Corte di cassazione, sentiti, rispettivamente, i consigli giudiziari o il Consiglio direttivo della Corte di cassazione, per sopravvenute esigenze degli uffici giudiziari anche tenuto conto dei programmi delle attivit\u00e0 annuali di cui all'articolo 4 del decreto legislativo 25 luglio 2006, n. 240, e dei programmi per la gestione dei procedimenti previsti dall'articolo 37 del decreto-legge 6 luglio 2011, n. 98, convertito, con modificazioni, dalla legge 15 luglio 2011, n. 111.\u00bb; \n\nd) dopo il comma 2 sono aggiunti i seguenti: \n \u00ab2.1. Le variazioni delle tabelle degli uffici giudicanti sono dichiarate immediatamente esecutive dal dirigente dell'ufficio, con provvedimento motivato, quando vi \u00e8 assoluta necessit\u00e0 e urgenza di provvedere o quando le modifiche hanno ad oggetto l'assegnazione dei magistrati ai settori, alle sezioni o alla posizione tabellare. \n 2.2. I documenti organizzativi generali, le tabelle degli uffici giudicanti e le relative variazioni sono elaborati sulla base di modelli standard, stabiliti con delibera del Consiglio superiore della magistratura, e trasmessi per via telematica. \n 2.3. I modelli standard sono differenziati in base alle dimensioni dell'ufficio, ma devono in ogni caso contenere: \n a) l'analisi dello stato dei servizi, dell'andamento dei flussi e delle pendenze; \n b) l'analisi ragionata della ripartizione dei magistrati tra settore civile e settore penale; \n c) i criteri di assegnazione degli affari alle singole sezioni e ai magistrati, in modo che il numero di affari di cui \u00e8 destinatario ciascun magistrato sia compatibile con il carico esigibile di cui all'articolo 37 del decreto-legge 6 luglio 2011, n. 98, convertito, con modificazioni, dalla legge 15 luglio 2011, n. 111; \n d) la verifica della realizzazione degli obiettivi indicati nella precedente tabella o nel precedente progetto organizzativo; \n e) l'individuazione degli obiettivi di miglioramento dell'efficienza dell'attivit\u00e0 giudiziaria; \n f) la relazione sull'andamento dei settori amministrativi connessi all'esercizio della giurisdizione; \n g) l'analisi ragionata sulle modalit\u00e0 di utilizzo dei magistrati onorari; \n h) la relazione sullo stato di informatizzazione dell'ufficio, previa consultazione del magistrato di riferimento per l'informatica e, per la Corte di cassazione, anche del direttore del centro elettronico di elaborazione dati; \n i) l'indicazione schematica delle variazioni rispetto alle precedenti tabelle o progetti organizzativi. \n 2.4. I pareri dei consigli giudiziari e del Consiglio direttivo della Corte di cassazione sono redatti sulla base di modelli standard, stabiliti con delibera del Consiglio superiore della magistratura, e contengono soltanto i rilievi critici in ordine all'analisi dei dati, al contenuto delle proposte e alle scelte organizzative adottate. \n 2.5. Le tabelle e le variazioni si intendono approvati se il Consiglio superiore della magistratura non si esprime in maniera contraria entro novanta giorni dalla data di invio per via telematica del parere del consiglio giudiziario o del Consiglio direttivo. Se sono presentate osservazioni da parte dei magistrati dell'ufficio o il parere del consiglio giudiziario o del Consiglio direttivo \u00e8 stato assunto a maggioranza, il Consiglio superiore delibera sulla proposta nel termine di centottanta giorni. I consigli giudiziari e il Consiglio direttivo della Corte di cassazione esaminano le proposte di tabelle degli uffici giudicanti entro il termine massimo di centottanta giorni antecedenti l'inizio del quadriennio, ed esprimono il relativo parere entro i successivi novanta giorni.\u00bb; \n\ne) al comma 2-quinquies, le parole: \u00abcommi 2-bis, 2-ter e 2-quater\u00bb sono sostituite dalle seguenti: \u00abcommi 2-bis e 2-ter\u00bb; \n\nf) il comma 3 \u00e8 abrogato; \n\ng) al comma 3-sexies, le parole: \u00absi osservano le procedure previste dal comma 2\u00bb sono sostituite dalle seguenti: \u00absi osservano le procedure previste dai commi da 1-bis a 2.5\u00bb. \n\n\n\n\n N O T E \n\n Avvertenza: \n Il testo delle note qui pubblicato \u00e8 stato redatto dall'amministrazione competente per materia ai sensi dell'art. 10, commi 2 e 3 del testo unico delle disposizioni sulla promulgazione delle leggi, sull'emanazione dei decreti del Presidente della Repubblica e sulle pubblicazioni ufficiali della Repubblica italiana, approvato con decreto del Presidente della Repubblica 28 dicembre 1985, n. 1092, al solo fine di facilitare la lettura delle disposizioni di legge modificate o alle quali \u00e8 operato il rinvio. Restano invariati il valore e l'efficacia degli atti legislativi qui trascritti. \n\n Note alle premesse: \n L'art. 76 della Costituzione stabilisce che l'esercizio della funzione legislativa non pu\u00f2 essere delegato al Governo se non con determinazione di principi e criteri direttivi e soltanto per tempo limitato e per oggetti definiti. \n L'art. 87 della Costituzione conferisce al Presidente della Repubblica il potere di promulgare le leggi ed emanare i decreti aventi valore di legge e i regolamenti. \n - Si riportano gli articoli 1, 2, 3, 4 e 6 della legge 17 giugno 2022, n. 71 (Deleghe al Governo per la riforma dell'ordinamento giudiziario e per l'adeguamento dell'ordinamento giudiziario militare, nonch\u00e9 disposizioni in materia ordinamentale, organizzativa e disciplinare, di eleggibilit\u00e0 e ricollocamento in ruolo dei magistrati e di costituzione e funzionamento del Consiglio superiore della magistratura): \n \u00abArt. 1 (Oggetto e procedimento). - 1. Il Governo \u00e8 delegato ad adottare, entro il 31 dicembre 2023, uno o pi\u00f9 decreti legislativi recanti disposizioni finalizzate alla trasparenza e all'efficienza dell'ordinamento giudiziario, nel rispetto dei principi e criteri direttivi previsti dal presente capo, in relazione: \n a) alla revisione dell'assetto ordinamentale della magistratura, con specifico riferimento alla necessit\u00e0 di rimodulare, secondo principi di trasparenza e di valorizzazione del merito, i criteri di assegnazione degli incarichi direttivi e semidirettivi, di rivedere il numero degli incarichi semidirettivi e di ridefinire, sulla base dei medesimi principi, i criteri di accesso alle funzioni di consigliere di cassazione e di sostituto procuratore generale presso la Corte di cassazione, nonch\u00e9 alla riforma del procedimento di approvazione delle tabelle organizzative degli uffici giudicanti; \n b) alla razionalizzazione del funzionamento del consiglio giudiziario, con riferimento alla necessit\u00e0, di assicurare la semplificazione, la trasparenza e il rigore nelle valutazioni di professionalit\u00e0; \n c) alla modifica dei presupposti per l'accesso in magistratura dei laureati in giurisprudenza; \n d) al riordino della disciplina del collocamento fuori ruolo dei magistrati ordinari, amministrativi e contabili. \n 2. Gli schemi dei decreti legislativi di cui al comma 1 sono adottati su proposta del Ministro della giustizia, di concerto con il Ministro dell'economia e delle finanze e con il Ministro dell'universit\u00e0 e della ricerca. I medesimi schemi sono trasmessi alle Camere affinch\u00e8 su di essi sia espresso il parere delle Commissioni parlamentari competenti per materia e per i profili finanziari entro il termine di trenta giorni dalla data della trasmissione.\n Decorso il predetto termine, i decreti legislativi possono essere adottati anche in mancanza dei pareri. Qualora detto termine venga a scadere nei trenta giorni antecedenti alla scadenza del termine previsto per l'esercizio della delega o successivamente, quest'ultimo \u00e8 prorogato di novanta giorni. \n 3. Il Governo, con la procedura indicata al comma 2, entro due anni dalla scadenza del termine per l'esercizio della delega di cui al comma 1 e nel rispetto dei principi e criteri direttivi fissati dal presente capo, pu\u00f2 adottare disposizioni integrative e correttive dei decreti legislativi adottati. \n 4. Il Governo, entro tre anni dalla scadenza del termine per l'esercizio della delega di cui al comma 1 del presente articolo, provvede alla raccolta delle disposizioni vigenti in materia di ordinamento giudiziario ai sensi dell'art. 17-bis, commi 1 e 2, della legge 23 agosto 1988, n. 400.\u00bb \n \u00abArt. 2 (Revisione dell'assetto ordinamentale della magistratura: criteri di assegnazione degli incarichi direttivi e semidirettivi, con rivisitazione del numero di questi ultimi; procedure di approvazione delle tabelle di organizzazione previste dall'art. 7-bis dell'ordinamento giudiziario, di cui al regio decreto 30 gennaio 1941, n. 12; criteri di accesso alle funzioni di consigliere di cassazione e di sostituto procuratore generale presso la Corte di cassazione). - 1. Nell'esercizio della delega di cui all'art. 1, il decreto o i decreti legislativi recanti modifiche alla disciplina delle funzioni direttive e semidirettive sono adottati nel rispetto dei seguenti principi e criteri direttivi: \n a) prevedere espressamente l'applicazione dei principi di cui alla legge 7 agosto 1990, n. 241, in quanto compatibili, ai procedimenti per la copertura dei posti direttivi e semidirettivi e che tutti gli atti dei procedimenti siano pubblicati nel sito intranet istituzionale del Consiglio superiore della magistratura, ferme restando le esigenze di protezione dei dati sensibili, da realizzare con l'oscuramento degli stessi; prevedere il divieto di contemporanea pendenza di pi\u00f9 di due domande di conferimento di funzioni direttive o semidirettive; \n b) prevedere che i medesimi procedimenti, distinti in relazione alla copertura dei posti direttivi e dei posti semidirettivi, siano definiti secondo l'ordine temporale con cui i posti si sono resi vacanti, salva la possibilit\u00e0 di deroghe per gravi e giustificati motivi e fatta comunque salva la trattazione prioritaria dei procedimenti relativi alla copertura dei posti di primo presidente della Corte di cassazione e di procuratore generale presso la Corte di cassazione; \n c) prevedere che nei procedimenti per la copertura dei posti direttivi la Commissione competente del Consiglio superiore della magistratura proceda sempre all'audizione dei candidati, salva, quando il numero dei candidati \u00e8 eccessivamente elevato, l'audizione di almeno tre di essi, individuati dalla Commissione tenendo conto delle indicazioni di tutti i suoi componenti; stabilire in ogni caso modalit\u00e0 idonee ad acquisire il parere del consiglio dell'ordine degli avvocati competente per territorio nonch\u00e9, in forma semplificata e riservata, dei magistrati e dei dirigenti amministrativi, assegnati all'ufficio giudiziario di provenienza dei candidati, escluso in ogni caso l'anonimato; prevedere che la Commissione valuti specificamente gli esiti di tali audizioni e interlocuzioni ai fini della comparazione dei profili dei candidati; \n d) prevedere che, nell'assegnazione degli incarichi direttivi e semidirettivi, le attitudini, il merito e l'anzianit\u00e0 dei candidati siano valutati, in conformit\u00e0 ai criteri dettati dal Consiglio superiore della magistratura con specifico riferimento all'incarico da ricoprire, assegnando rilevanza al criterio dell'acquisizione di specifiche competenze rispetto agli incarichi per cui \u00e8 richiesta una particolare specializzazione, e che le attitudini direttive e semidirettive siano positivamente accertate nel corso del procedimento oltre che in forza degli elementi indicati dall'art. 12, commi 10, 11 e 12, del decreto legislativo 5 aprile 2006, n. 160, anche con particolare attenzione alla conoscenza del complesso dei servizi resi dall'ufficio dalla sezione per la cui direzione \u00e8 indetto il concorso, alla capacit\u00e0 di analisi ed elaborazione dei dati statistici, alla conoscenza delle norme ordinamentali, alla capacit\u00e0 di efficiente organizzazione del lavoro giudiziario e agli esiti delle ispezioni svolte negli uffici presso cui il candidato svolge o ha svolto funzioni direttive o semidirettive; \n e) prevedere che, ai fini della valutazione delle attitudini organizzative, non si tenga conto delle esperienze maturate nel lavoro non giudiziario a seguito del collocamento fuori del ruolo della magistratura salvo che, in relazione alla natura e alle competenze dell'amministrazione o dell'ente che conferisce l'incarico nonch\u00e9 alla natura dell'incarico, esse siano idonee a favorire l'acquisizione di competenze coerenti con le funzioni semidirettive o direttive; \n f) conservare il criterio dell'anzianit\u00e0 come criterio residuale a parit\u00e0 di valutazione risultante dagli indicatori del merito e delle attitudini, salva la necessit\u00e0 di dare prevalenza, a parit\u00e0 di valutazione in relazione agli indicatori del merito e delle attitudini, al candidato appartenente al genere meno rappresentato, nel caso in cui emerga una significativa sproporzione, su base nazionale e distrettuale, nella copertura dei posti direttivi o semidirettivi analoghi a quelli oggetto di concorso; \n g) prevedere che il Consiglio superiore della magistratura, nella valutazione ai fini della conferma di cui agli articoli 45 e 46 del decreto legislativo 5 aprile 2006, n. 160, tenga conto anche dei pareri espressi dai magistrati dell'ufficio, acquisiti con le modalit\u00e0 definite dallo stesso Consiglio, del parere del presidente del tribunale o del procuratore della Repubblica, rispettivamente quando la conferma riguarda il procuratore della Repubblica o il presidente del tribunale, e delle osservazioni del consiglio dell'ordine degli avvocati e che valuti i provvedimenti tabellari e organizzativi redatti dal magistrato in valutazione nonch\u00e9, a campione, i rapporti redatti ai fini delle valutazioni di professionalit\u00e0 dei magistrati dell'ufficio o della sezione; \n h) prevedere un procedimento per la valutazione dell'attivit\u00e0 svolta nell'esercizio di un incarico direttivo o semidirettivo anche in caso di mancata richiesta di conferma; prevedere, altres\u00ec, che l'esito della predetta valutazione sia considerato in caso di partecipazione a successivi concorsi per il conferimento di altri incarichi direttivi o semidirettivi; \n i) stabilire che il magistrato titolare di funzioni direttive o semidirettive, anche quando non chiede la conferma, non possa partecipare a concorsi per il conferimento di un ulteriore incarico direttivo o semidirettivo prima di cinque anni dall'assunzione delle predette funzioni, fermo restando quanto previsto dagli articoli 45, comma 1, e 46, comma 1, del decreto legislativo 5 aprile 2006, n. 160, in caso di valutazione negativa; \n l) prevedere che la reiterata mancata approvazione da parte del Consiglio superiore della magistratura dei provvedimenti organizzativi adottati nell'esercizio delle funzioni direttive possa costituire causa ostativa alla conferma di cui all'art. 45 del decreto legislativo 5 aprile 2006, n. 160, e che, in ogni caso, sia oggetto di valutazione in sede di eventuale partecipazione ad ulteriori concorsi per il conferimento di incarichi direttivi o semidirettivi; \n m) prevedere che la capacit\u00e0 di dare piena e compiuta attuazione a quanto indicato nel progetto organizzativo sia valutata ai fini di quanto previsto dall'art. 12, commi 10 e 11, del decreto legislativo 5 aprile 2006, n. 160, nonch\u00e9 nella valutazione ai fini della conferma di cui all'art. 45 del decreto legislativo 5 aprile 2006, n. 160; \n n) prevedere una complessiva rivisitazione dei criteri dettati per l'individuazione degli incarichi per cui \u00e8 richiesta l'attribuzione delle funzioni semidirettive, al fine di contenerne il numero. \n 2. Nell'esercizio della delega di cui all'art. 1, il decreto o i decreti legislativi recanti modifiche alla disciplina della formazione e approvazione delle tabelle di organizzazione degli uffici previste dagli articoli 7-bis e 7-ter dell'ordinamento giudiziario, di cui al regio decreto 30 gennaio 1941, n. 12, sono adottati nel rispetto dei seguenti principi e criteri direttivi: \n a) prevedere che il presidente della corte di appello trasmetta le proposte tabellari corredate di documenti organizzativi generali, concernenti l'organizzazione delle risorse e la programmazione degli obiettivi di buon funzionamento degli uffici, anche sulla base dell'accertamento dei risultati conseguiti nel quadriennio precedente; stabilire che tali documenti siano elaborati dai dirigenti degli uffici giudicanti, sentiti il dirigente dell'ufficio requirente corrispondente e il presidente del consiglio dell'ordine degli avvocati; prevedere che i suddetti documenti possano essere modificati nel corso del quadriennio anche tenuto conto dei programmi delle attivit\u00e0 annuali, di cui all'art. 4 del decreto legislativo 25 luglio 2006, n. 240, e dei programmi di cui all'art. 37 del decreto-legge 6 luglio 2011, n. 98, convertito, con modificazioni, dalla legge 15 luglio 2011, n. 111; \n b) prevedere che i documenti organizzativi generali degli uffici, le tabelle e i progetti organizzativi siano elaborati secondo modelli standard stabiliti con deliberazione del Consiglio superiore della magistratura e trasmessi per via telematica; prevedere altres\u00ec che i pareri dei consigli giudiziari siano redatti secondo modelli standard, contenenti i soli dati concernenti le criticit\u00e0, stabiliti con deliberazione del Consiglio superiore della magistratura; \n c) semplificare le procedure di approvazione delle tabelle di organizzazione degli uffici previste dall'art. 7-bis dell'ordinamento giudiziario, di cui al regio decreto 30 gennaio 1941, n. 12, e dei progetti organizzativi dell'ufficio del pubblico ministero, prevedendo che le proposte delle tabelle di organizzazione degli uffici e dei progetti organizzativi dell'ufficio del pubblico ministero e delle relative modifiche si intendano approvate, ove il Consiglio superiore della magistratura non si esprima in senso contrario entro un termine stabilito in base alla data di invio del parere del consiglio giudiziario, salvo che siano state presentate osservazioni dai magistrati dell'ufficio o che il parere del consiglio giudiziario sia a maggioranza. \n 3. Nell'esercizio della delega di cui all'art. 1, il decreto o i decreti legislativi recanti la ridefinizione dei criteri per il conferimento delle funzioni giudicanti e requirenti di legittimit\u00e0 sono adottati nel rispetto dei seguenti principi e criteri direttivi: \n a) prevedere quale condizione preliminare per l'accesso, fermo restando il possesso della valutazione di professionalit\u00e0 richiesta, l'effettivo esercizio delle funzioni giudicanti o requirenti di primo o di secondo grado per almeno dieci anni; prevedere che l'esercizio di funzioni a seguito del collocamento fuori del ruolo della magistratura non possa essere equiparato all'esercizio delle funzioni di merito ai fini di cui alla prima parte della presente lettera; \n b) prevedere che, a fronte dell'equivalenza dei presupposti specifici richiesti per l'attribuzione delle funzioni giudicanti di legittimit\u00e0, sia preferito il magistrato che ha svolto le funzioni di giudice presso una corte di appello per almeno quattro anni; \n c) prevedere, ai fini della valutazione delle attitudini, del merito e dell'anzianit\u00e0, l'adozione di criteri per l'attribuzione di un punteggio per ciascuno dei suddetti parametri, assicurando, nella valutazione del criterio dell'anzianit\u00e0, un sistema di punteggi per effetto del quale ad ogni valutazione di professionalit\u00e0 corrisponda un punteggio; \n d) prevedere che, nella valutazione delle attitudini, siano considerate anche le esperienze maturate nel lavoro giudiziario, in relazione allo specifico ambito di competenza, penale o civile, e alle specifiche funzioni, giudicanti o requirenti, del posto da conferire e che sia attribuita rilevanza alla capacit\u00e0 scientifica e di analisi delle norme, da valutare anche tenendo conto di andamenti statistici gravemente anomali degli esiti degli affari nelle fasi e nei gradi successivi del procedimento e del giudizio, nonch\u00e9 al pregresso esercizio di funzioni di addetto all'ufficio del massimario e del ruolo della Corte di cassazione; \n e) introdurre i criteri per la formulazione del motivato parere della commissione di cui all'art. 12, comma 13, del decreto legislativo 5 aprile 2006, n. 160, prevedendo che la valutazione espressa sia articolata nei seguenti giudizi: \u00abinidoneo\u00bb, \u00abdiscreto\u00bb, \u00abbuono\u00bb o \u00abottimo\u00bb, il quale ultimo pu\u00f2 essere espresso solo qualora l'aspirante presenti titoli di particolare rilievo; \n f) prevedere che il parere di cui alla lettera e) sia fondato sull'esame di provvedimenti estratti a campione nelle ultime tre valutazioni di professionalit\u00e0 e su provvedimenti, atti o pubblicazioni liberamente prodotti dai candidati, nel numero stabilito dal Consiglio superiore della magistratura; \n g) quanto alle pubblicazioni, prevedere che la commissione debba tenere conto della loro rilevanza scientifica; \n h) prevedere che la commissione di cui all'art. 12, comma 13, del decreto legislativo 5 aprile 2006, n. 160, valuti la capacit\u00e0 scientifica e di analisi delle norme dei candidati tenendo conto delle peculiarit\u00e0 delle funzioni esercitate; \n i) prevedere che, nella valutazione della capacit\u00e0 scientifica e di analisi delle norme, il parere della commissione di cui all'art. 12, comma 13, del decreto legislativo 5 aprile 2006, n. 160, abbia valore preminente, salva diversa valutazione da parte del Consiglio superiore della magistratura per eccezionali e comprovate ragioni; \n l) prevedere che, ai fini del giudizio sulle attitudini, le attivit\u00e0 esercitate fuori del ruolo organico della magistratura siano valutate nei soli casi nei quali l'incarico abbia a oggetto attivit\u00e0 assimilabili a quelle giudiziarie o che comportino una comprovata capacit\u00e0 scientifica e di analisi delle norme; \n m) escludere la possibilit\u00e0 di accesso alle funzioni giudicanti e requirenti di legittimit\u00e0 prevista dall'art. 12, comma 14, del decreto legislativo 5 aprile 2006, n. 160, per i magistrati che non hanno ottenuto il giudizio di \u00abottimo\u00bb dalla commissione di cui all'art. 12, comma 13, del decreto legislativo 5 aprile 2006, n. 160; \n n) prevedere l'applicazione dei principi di cui al comma 1, lettera a), ai procedimenti per il conferimento delle funzioni giudicanti e requirenti di legittimit\u00e0.\u00bb \n \u00abArt. 3 (Modifiche del sistema di funzionamento del consiglio giudiziario e delle valutazioni di professionalit\u00e0). - 1. Nell'esercizio della delega di cui all'art. 1, il decreto o i decreti legislativi recanti modifiche al sistema di funzionamento dei consigli giudiziari e delle valutazioni di professionalit\u00e0 sono adottati nel rispetto dei seguenti principi e criteri direttivi: \n a) introdurre la facolt\u00e0 per i componenti avvocati e professori universitari di partecipare alle discussioni e di assistere alle deliberazioni relative all'esercizio delle competenze del Consiglio direttivo della Corte di cassazione e dei consigli giudiziari di cui, rispettivamente, agli articoli 7, comma 1, lettera b), e 15, comma 1, lettera b), del decreto legislativo 27 gennaio 2006, n. 25, con attribuzione alla componente degli avvocati della facolt\u00e0 di esprimere un voto unitario sulla base del contenuto delle segnalazioni di fatti specifici, positivi o negativi, incidenti sulla professionalit\u00e0 del magistrato in valutazione, nel caso in cui il consiglio dell'ordine degli avvocati abbia effettuato le predette segnalazioni sul magistrato in valutazione; prevedere che, nel caso in cui la componente degli avvocati intenda discostarsi dalla predetta segnalazione, debba richiedere una nuova determinazione del consiglio dell'ordine degli avvocati; \n b) prevedere che, al fine di consentire al consiglio giudiziario l'acquisizione e la valutazione delle segnalazioni del consiglio dell'ordine degli avvocati, ai sensi dell'art. 11, comma 4, lettera f), del decreto legislativo 5 aprile 2006, n. 160, il Consiglio superiore della magistratura ogni anno individui i nominativi dei magistrati per i quali nell'anno successivo matura uno dei sette quadrienni utili ai fini delle valutazioni di professionalit\u00e0 e ne dia comunicazione al consiglio dell'ordine degli avvocati; \n c) prevedere che, nell'applicazione dell'art. 11 del decreto legislativo 5 aprile 2006, n. 160, il giudizio positivo sia articolato, secondo criteri predeterminati, nelle seguenti ulteriori valutazioni: \u00abdiscreto\u00bb, \u00abbuono\u00bb o \u00abottimo\u00bb con riferimento alle capacit\u00e0 del magistrato di organizzare il proprio lavoro; \n d) prevedere che nell'applicazione dell'art. 11, comma 2, lettera b), del decreto legislativo 5 aprile 2006, n. 160, sia espressamente valutato il rispetto da parte del magistrato di quanto indicato nei programmi annuali di gestione redatti a norma dell'art. 37 del decreto-legge 6 luglio 2011, n. 98, convertito, con modificazioni, dalla legge 15 luglio 2011, n. 111; \n e) prevedere che, ai fini delle valutazioni di professionalit\u00e0 di cui all'art. 11 del decreto legislativo 5 aprile 2006, n. 160, i magistrati che abbiano goduto di esoneri totali o parziali dal lavoro giudiziario siano tenuti a produrre documentazione idonea alla valutazione dell'attivit\u00e0 alternativa espletata; \n f) prevedere, in ogni caso, l'esclusione, ai fini delle valutazioni di professionalit\u00e0, dei periodi di aspettativa del magistrato per lo svolgimento di incarichi elettivi di carattere politico a livello nazionale o locale, nonch\u00e9 di quelli svolti nell'ambito del Governo e, a qualsiasi titolo, negli enti territoriali (regione, provincia, citt\u00e0 metropolitana e comune) e presso organi elettivi sovranazionali; \n g) prevedere che, ai fini della valutazione di cui all'art. 11, comma 2, lettera a), del decreto legislativo 5 aprile 2006, n. 160, il consiglio giudiziario acquisisca le informazioni necessarie ad accertare la sussistenza di gravi anomalie in relazione all'esito degli affari nelle fasi o nei gradi successivi del procedimento, nonch\u00e9, in ogni caso, che acquisisca, a campione, i provvedimenti relativi all'esito degli affari trattati dal magistrato in valutazione nelle fasi o nei gradi successivi del procedimento e del giudizio; \n h) ai fini delle valutazioni di professionalit\u00e0 di cui all'art. 11 del decreto legislativo 5 aprile 2006, n. 160, e ai fini delle valutazioni delle attitudini per il conferimento degli incarichi di cui all'art. 2 della presente legge: \n 1) prevedere l'istituzione del fascicolo per la valutazione del magistrato, contenente, per ogni anno di attivit\u00e0, i dati statistici e la documentazione necessari per valutare il complesso dell'attivit\u00e0 svolta, compresa quella cautelare, sotto il profilo sia quantitativo che qualitativo, la tempestivit\u00e0 nell'adozione dei provvedimenti, la sussistenza di caratteri di grave anomalia in relazione all'esito degli atti e dei provvedimenti nelle fasi o nei gradi successivi del procedimento e del giudizio, nonch\u00e9 ogni altro elemento richiesto ai fini della valutazione; \n 2) stabilire un raccordo con la disciplina vigente relativa al fascicolo personale del magistrato; \n i) semplificare la procedura di valutazione di professionalit\u00e0 con esito positivo, prevedendo: \n 1) che la relazione di cui all'art. 11, comma 4, lettera b), del decreto legislativo 5 aprile 2006, n. 160, contenga esclusivamente i dati conoscitivi sull'attivit\u00e0 giudiziaria svolta dal magistrato, anche con specifico riferimento a quella espletata con finalit\u00e0 di mediazione e conciliazione, indispensabili alla valutazione di professionalit\u00e0, e che sia redatta secondo le modalit\u00e0 e i criteri definiti dal Consiglio superiore della magistratura; \n 2) che il consiglio giudiziario formuli il parere di cui all'art. 11, comma 6, del decreto legislativo 5 aprile 2006, n. 160, utilizzando il rapporto del capo dell'ufficio, la relazione del magistrato, le statistiche comparate, i provvedimenti estratti a campione e quelli spontaneamente prodotti dall'interessato, con motivazione semplificata qualora ritenga di confermare il giudizio positivo reso nel rapporto; \n 3) che il Consiglio superiore della magistratura, quando, esaminati il rapporto del capo dell'ufficio, la relazione del magistrato, le statistiche comparate e i provvedimenti estratti a campione o spontaneamente prodotti dall'interessato, ritenga di recepire il parere del consiglio giudiziario contenente la valutazione positiva, esprima il giudizio di cui all'art. 11, comma 15, del decreto legislativo 5 aprile 2006, n. 160, con provvedimento che richiama il suddetto parere, senza un'ulteriore motivazione; \n 4) che i fatti accertati in via definitiva in sede di giudizio disciplinare siano oggetto di valutazione ai fini del conseguimento della valutazione di professionalit\u00e0 successiva all'accertamento, anche se il fatto si colloca in un quadriennio precedente, ove non sia gi\u00e0 stato considerato ai fini della valutazione di professionalit\u00e0 relativa a quel quadriennio; \n l) modificare la disciplina delle valutazioni di professionalit\u00e0 prevedendo: \n 1) che ad un secondo giudizio non positivo possa non seguire una valutazione negativa, ma che in questo caso, in aggiunta agli effetti gi\u00e0 previsti per il giudizio non positivo, conseguano ulteriori effetti negativi sulla progressione economica nonch\u00e9 sul conferimento di funzioni di legittimit\u00e0 o di funzioni semidirettive e direttive; \n 2) che, nel caso di giudizio non positivo successivo ad un primo giudizio negativo, possa non seguire la dispensa dal servizio, ma che in questo caso, in aggiunta agli effetti gi\u00e0 previsti per il giudizio non positivo, conseguano ulteriori effetti negativi sulla progressione economica nonch\u00e9 sul conferimento di funzioni di legittimit\u00e0 o di funzioni semidirettive e direttive.\u00bb  \u00abArt. 4 (Riduzione dei tempi per l'accesso in magistratura). - 1. Nell'esercizio della delega di cui all'art. 1, il decreto o i decreti legislativi recanti modifiche alla disciplina dell'accesso in magistratura sono adottati nel rispetto dei seguenti principi e criteri direttivi: \n a) prevedere che i laureati che hanno conseguito la laurea in giurisprudenza a seguito di un corso universitario di durata non inferiore a quattro anni possano essere immediatamente ammessi a partecipare al concorso per magistrato ordinario; \n b) fermo restando quanto previsto dalla lettera a) del presente comma, prevedere la facolt\u00e0 di iniziare il tirocinio formativo di cui all'art. 73 del decreto-legge 21 giugno 2013, n. 69, convertito, con modificazioni, dalla legge 9 agosto 2013, n. 98, a seguito del superamento dell'ultimo esame previsto dal corso di laurea; \n c) fermo restando quanto previsto dalla lettera a) del presente comma, prevedere che la Scuola superiore della magistratura organizzi, anche in sede decentrata, corsi di preparazione al concorso per magistrato ordinario per laureati, in possesso dei requisiti previsti dall'art. 73 del decreto-legge 21 giugno 2013, n. 69, convertito, con modificazioni, dalla legge 9 agosto 2013, n. 98, che abbiano in corso o abbiano svolto il tirocinio formativo di cui alla lettera b) del presente comma oppure che abbiano prestato la loro attivit\u00e0 presso l'ufficio per il processo ai sensi dell'art. 14 del decreto-legge 9 giugno 2021, n. 80, convertito, con modificazioni, dalla legge 6 agosto 2021, n. 113, stabilendo che i costi di organizzazione gravino sui partecipanti in una misura che tenga conto delle condizioni reddituali dei singoli e dei loro nuclei familiari; \n d) prevedere che la prova scritta del concorso per magistrato ordinario abbia la prevalente funzione di verificare la capacit\u00e0 di inquadramento teorico-sistematico dei candidati e consista nello svolgimento di tre elaborati scritti, rispettivamente vertenti sul diritto civile, sul diritto penale e sul diritto amministrativo, anche alla luce dei principi costituzionali e dell'Unione europea; \n e) prevedere una riduzione delle materie oggetto della prova orale del concorso per magistrato ordinario, mantenendo almeno le seguenti: diritto civile, diritto penale, diritto processuale civile, diritto processuale penale, diritto amministrativo, diritto costituzionale, diritto dell'Unione europea, diritto del lavoro, diritto della crisi e dell'insolvenza e ordinamento giudiziario, fermo restando il colloquio in una lingua straniera, previsto dall'art. 1, comma 4, lettera m), del decreto legislativo 5 aprile 2006, n. 160.\u00bb \n \u00abArt. 6 (Coordinamento con le disposizioni vigenti).\n - 1. Il decreto o i decreti legislativi attuativi della delega di cui all'art. 1 della presente legge provvedono al coordinamento delle disposizioni vigenti con le disposizioni introdotte in attuazione della medesima delega, anche modificando la formulazione e la collocazione delle disposizioni dell'ordinamento giudiziario, di cui al regio decreto 30 gennaio 1941, n. 12, del decreto legislativo 20 febbraio 2006, n. 106, del decreto legislativo 5 aprile 2006, n. 160, nonch\u00e9 delle disposizioni contenute in leggi speciali non direttamente investite dai principi e criteri direttivi di delega, e operando le necessarie abrogazioni nonch\u00e9 prevedendo le opportune disposizioni transitorie.\u00bb. \n - Si riporta l'art. 103 del decreto legislativo 6 settembre 2011, n. 159 (Codice delle leggi antimafia e delle misure di prevenzione, nonch\u00e9 nuove disposizioni in materia di documentazione antimafia, a norma degli articoli 1 e 2 della legge 13 agosto 2010, n. 136), come modificato dal presente decreto: \n \u00abArt. 103 (Direzione nazionale antimafia e antiterrorismo). - 1. Nell'ambito della procura generale presso la Corte di cassazione \u00e8 istituita la Direzione nazionale antimafia e antiterrorismo. \n 2. Alla Direzione sono preposti un magistrato, con funzioni di Procuratore nazionale, e tre magistrati con funzioni di procuratore aggiunto, nonch\u00e9, quali sostituti, magistrati che abbiano conseguito la valutazione di professionalit\u00e0 prevista dall'articolo 12 del decreto legislativo 5 aprile 2006, n. 160. \n 3. I magistrati della Direzione nazionale antimafia e antiterrorismo sono scelti tra coloro che hanno svolto, anche non continuativamente, funzioni di pubblico ministero per almeno dieci anni e che abbiano specifiche attitudini, capacit\u00e0 organizzative ed esperienze nella trattazione di procedimenti in materia di criminalit\u00e0 organizzata e terroristica nonch\u00e9 nei procedimenti di cui all'articolo 371-bis, comma 4-bis, del codice di procedura penale.\n L'anzianit\u00e0 nel ruolo pu\u00f2 essere valutata solo ove risultino equivalenti i requisiti professionali. \n 4. Alla nomina del procuratore nazionale si provvede con la procedura prevista dall'art. 11, terzo comma, della legge 24 marzo 1958, n. 195. \n 5. Gli incarichi di procuratore nazionale e di procuratore aggiunto hanno una durata di quattro anni e possono essere rinnovati una sola volta. \n 6. Al procuratore nazionale sono attribuite le funzioni previste dall'art. 371-bis del codice di procedura penale.\u00bb. \n - Si riporta l'art. 73 del decreto-legge 21 giugno 2013, n. 69 (Disposizioni urgenti per il rilancio dell'economia), convertito, con modificazioni, dalla legge 9 agosto 2013, n. 98, come modificato dal presente decreto: \n \u00abArt. 73 (Formazione presso gli uffici giudiziari). - 1. I laureati in giurisprudenza all'esito di un corso di durata almeno quadriennale e coloro che sono iscritti al medesimo corso e hanno superato tutti gli esami previsti, in possesso dei requisiti di onorabilit\u00e0 di cui all'art. 42-ter, secondo comma, lettera g), del regio decreto 30 gennaio 1941, n. 12, che abbiano riportato una media di almeno 27/30 negli esami di diritto costituzionale, diritto privato, diritto processuale civile, diritto commerciale, diritto penale, diritto processuale penale, diritto del lavoro e diritto amministrativo, ovvero un punteggio di laurea non inferiore a 105/110 e che non abbiano compiuto i trenta anni di et\u00e0, possono accedere, a domanda e per una sola volta, a un periodo di formazione teorico-pratica presso la Corte di cassazione, le Corti di appello, i tribunali ordinari, la Procura generale presso la Corte di cassazione, gli uffici requirenti di primo e secondo grado, gli uffici e i tribunali di sorveglianza e i tribunali per i minorenni della durata complessiva di diciotto mesi. I laureati, con i medesimi requisiti, possono accedere a un periodo di formazione teorico-pratica, della stessa durata, anche presso il Consiglio di Stato, sia nelle sezioni giurisdizionali che consultive, e i Tribunali Amministrativi Regionali. La Regione Siciliana e le province autonome di Trento e di Bolzano, nell'ambito della propria autonomia statutaria e delle norme di attuazione, attuano l'istituto dello stage formativo e disciplinano le sue modalit\u00e0 di svolgimento presso il Consiglio di Giustizia amministrativa per la Regione Siciliana e presso il Tribunale Regionale di Giustizia amministrativa di Trento e la sezione autonoma di Bolzano. \n 2. Quando non \u00e8 possibile avviare al periodo di formazione tutti gli aspiranti muniti dei requisiti di cui al comma 1 si riconosce preferenza, nell'ordine, a coloro che hanno conseguito la laurea, alla media degli esami indicati, al punteggio di laurea e alla minore et\u00e0 anagrafica. A parit\u00e0 dei requisiti previsti dal primo periodo si attribuisce preferenza ai corsi di perfezionamento in materie giuridiche successivi alla laurea. \n 3. Per l'accesso allo stage i soggetti di cui al comma 1 presentano domanda ai capi degli uffici giudiziari con allegata documentazione comprovante il possesso dei requisiti di cui al predetto comma, anche a norma degli articoli 46 e 47 del decreto del Presidente della Repubblica 28 dicembre 2000, n. 445. Nella domanda pu\u00f2 essere espressa una preferenza ai fini dell'assegnazione, di cui si tiene conto compatibilmente con le esigenze dell'ufficio. Per il Consiglio di Stato, il Consiglio di Giustizia amministrativa per la Regione Siciliana, il Tribunale Regionale di Giustizia amministrativa di Trento e la sezione autonoma di Bolzano, i Tribunali Amministrativi Regionali la preferenza si esprime con riferimento ad una o pi\u00f9 sezioni in cui sono trattate specifiche materie. \n 4. Gli ammessi allo stage sono affidati a un magistrato che ha espresso la disponibilit\u00e0 ovvero, quando \u00e8 necessario assicurare la continuit\u00e0 della formazione, a un magistrato designato dal capo dell'ufficio. Gli ammessi assistono e coadiuvano il magistrato nel compimento delle ordinarie attivit\u00e0. Il magistrato non pu\u00f2 rendersi affidatario di pi\u00f9 di due ammessi. Il ministero della giustizia fornisce agli ammessi allo stage le dotazioni strumentali, li pone in condizioni di accedere ai sistemi informatici ministeriali e fornisce loro la necessaria assistenza tecnica. Per l'acquisto di dotazioni strumentali informatiche per le necessit\u00e0 di cui al quarto periodo \u00e8 autorizzata una spesa unitaria non superiore a 400 euro.\n Nel corso degli ultimi sei mesi del periodo di formazione il magistrato pu\u00f2 chiedere l'assegnazione di un nuovo ammesso allo stage al fine di garantire la continuit\u00e0 dell'attivit\u00e0 di assistenza e ausilio. L'attivit\u00e0 di magistrato formatore \u00e8 considerata ai fini della valutazione di professionalit\u00e0 di cui all'art. 11, comma 2, del decreto legislativo 5 aprile 2006, n. 160, nonch\u00e9 ai fini del conferimento di incarichi direttivi e semidirettivi di merito. L'attivit\u00e0 di magistrato formatore espletata nell'ambito dei periodi formativi dei laureati presso gli organi della Giustizia amministrativa non si considera ai fini dei passaggi di qualifica di cui al capo II del titolo II della legge 27 aprile 1982, n. 186, e successive modificazioni, n\u00e9 ai fini del conferimento delle funzioni di cui all'art. 6, quinto comma, della medesima legge. Al magistrato formatore non spetta alcun compenso aggiuntivo o rimborso spese per lo svolgimento dell'attivit\u00e0 formativa. \n 5. L'attivit\u00e0 degli ammessi allo stage si svolge sotto la guida e il controllo del magistrato e nel rispetto degli obblighi di riservatezza e di riserbo riguardo ai dati, alle informazioni e alle notizie acquisite durante il periodo di formazione, con obbligo di mantenere il segreto su quanto appreso in ragione della loro attivit\u00e0 e astenersi dalla deposizione testimoniale. Essi sono ammessi ai corsi di formazione decentrata organizzati per i magistrati dell'ufficio ed ai corsi di formazione decentrata loro specificamente dedicati e organizzati con cadenza almeno semestrale secondo programmi che sono indicati per la formazione decentrata da parte della Scuola superiore della magistratura. I laureati ammessi a partecipare al periodo di formazione teorico-pratica presso il Consiglio di Stato, il Consiglio di Giustizia amministrativa per la Regione Siciliana, i Tribunali Amministrativi Regionali e il Tribunale Regionale di Giustizia amministrativa di Trento e la sezione autonoma di Bolzano sono ammessi ai corsi di formazione organizzati dal Consiglio di Presidenza della Giustizia Amministrativa. \n 5-bis. L'attivit\u00e0 di formazione degli ammessi allo stage \u00e8 condotta in collaborazione con i consigli dell'Ordine degli avvocati e con il Consiglio nazionale forense relativamente agli uffici di legittimit\u00e0, nonch\u00e9 con le Scuole di specializzazione per le professioni legali, secondo le modalit\u00e0 individuate dal Capo dell'Ufficio, qualora gli stagisti ammessi risultino anche essere iscritti alla pratica forense o ad una Scuola di specializzazione per le professioni legali. \n 6. Gli ammessi allo stage hanno accesso ai fascicoli processuali, partecipano alle udienze del processo, anche non pubbliche e dinanzi al collegio, nonch\u00e9 alle camere di consiglio, salvo che il giudice ritenga di non ammetterli; non possono avere accesso ai fascicoli relativi ai procedimenti rispetto ai quali versano in conflitto di interessi per conto proprio o di terzi, ivi compresi i fascicoli relativi ai procedimenti trattati dall'avvocato presso il quale svolgono il tirocinio. \n 7. Gli ammessi allo stage non possono esercitare attivit\u00e0 professionale innanzi l'ufficio ove lo stesso si svolge, n\u00e9 possono rappresentare o difendere, anche nelle fasi o nei gradi successivi della causa, le parti dei procedimenti che si sono svolti dinanzi al magistrato formatore o assumere da costoro qualsiasi incarico professionale. \n 8. Lo svolgimento dello stage non da diritto ad alcun compenso e non determina il sorgere di alcun rapporto di lavoro subordinato o autonomo n\u00e9 di obblighi previdenziali e assicurativi. \n 8-bis. Agli ammessi allo stage \u00e8 attribuita, ai sensi del comma 8-ter, una borsa di studio determinata in misura non superiore ad euro 400 mensili e, comunque, nei limiti della quota prevista dall'art. 2, comma 7, lettera b), del decreto-legge 16 settembre 2008, n. 143, convertito, con modificazioni, dalla legge 13 novembre 2008, n. 181. \n 8-ter. Il Ministro della giustizia, di concerto con il Ministro dell'economia e delle finanze, con decreto di natura non regolamentare, determina annualmente l'ammontare delle risorse destinate all'attuazione degli interventi di cui al comma 8-bis del presente articolo sulla base delle risorse disponibili di cui all'art. 2, comma 7, lettera b), del decreto-legge 16 settembre 2008, n. 143, convertito, con modificazioni, dalla legge 13 novembre 2008, n. 181, i requisiti per l'attribuzione della borsa di studio di cui al comma 8-bis, sulla base dell'indicatore della situazione economica equivalente (ISEE) calcolato per le prestazioni erogate agli studenti nell'ambito del diritto allo studio universitario, nonch\u00e9 i termini e le modalit\u00e0 di presentazione della dichiarazione sostitutiva unica. \n 9. Lo stage pu\u00f2 essere interrotto in ogni momento dal capo dell'ufficio, anche su proposta del magistrato formatore, per sopravvenute ragioni organizzative o per il venir meno del rapporto fiduciario, anche in relazione ai possibili rischi per l'indipendenza e l'imparzialit\u00e0 dell'ufficio o la credibilit\u00e0 della funzione giudiziaria, nonch\u00e9 per l'immagine e il prestigio dell'ordine giudiziario. \n 10. Lo stage pu\u00f2 essere svolto contestualmente ad altre attivit\u00e0, compreso il dottorato di ricerca, il tirocinio per l'accesso alla professione di avvocato o di notaio e la frequenza dei corsi delle scuole di specializzazione per le professioni legali, purch\u00e9 con modalit\u00e0 compatibili con il conseguimento di un'adeguata formazione. Il contestuale svolgimento del tirocinio per l'accesso alla professione forense non impedisce all'avvocato presso il quale il tirocinio si svolge di esercitare l'attivit\u00e0 professionale innanzi al magistrato formatore. \n 11. Il magistrato formatore redige, al termine dello stage, una relazione sull'esito del periodo di formazione e la trasmette al capo dell'ufficio. \n 11-bis. L'esito positivo dello stage, come attestato a norma del comma 11, costituisce titolo per l'accesso al concorso per magistrato ordinario, a norma dell'art. 2 del decreto legislativo 5 aprile 2006, n. 160, e successive modificazioni. I soggetti assunti dall'amministrazione giudiziaria nell'ambito dei concorsi per il reclutamento a tempo determinato di personale con il profilo di addetto all'ufficio per il processo banditi ai sensi dell'art. 14 del decreto-legge 9 giugno 2021, n. 80, convertito, con modificazioni, dalla legge 6 agosto 2021, n. 113, qualora al momento dell'assunzione stiano ancora espletando lo stage, possono richiedere che, ai fini del riconoscimento del titolo di cui al primo periodo, oltre al periodo di stage svolto sino all'assunzione, sia computato anche il successivo periodo di lavoro a tempo determinato presso l'amministrazione giudiziaria, sino al raggiungimento dei diciotto mesi di durata complessiva richiesti. Costituisce altres\u00ec titolo idoneo per l'accesso al concorso per magistrato ordinario lo svolgimento del tirocinio professionale per diciotto mesi presso l'Avvocatura dello Stato, sempre che sussistano i requisiti di merito di cui al comma 1 e che sia attestato l'esito positivo del tirocinio. \n 12. \n 13. Per l'accesso alla professione di avvocato e di notaio l'esito positivo dello stage di cui al presente articolo \u00e8 valutato per il periodo di un anno ai fini del compimento del periodo di tirocinio professionale ed \u00e8 valutato per il medesimo periodo ai fini della frequenza dei corsi della scuola di specializzazione per le professioni legali, fermo il superamento delle verifiche intermedie e delle prove finali d'esame di cui all'art. 16 del decreto legislativo 17 novembre 1997, n. 398. \n 14. L'esito positivo dello stage costituisce titolo di preferenza a parit\u00e0 di merito, a norma dell'art. 5 del decreto del Presidente della Repubblica 9 maggio 1994, n. 487, nei concorsi indetti dall'amministrazione della giustizia, dall'amministrazione della giustizia amministrativa e dall'Avvocatura dello Stato. Per i concorsi indetti da altre amministrazioni dello Stato l'esito positivo del periodo di formazione costituisce titolo di preferenza a parit\u00e0 di titoli e di merito. \n 15. L'esito positivo dello stage costituisce titolo di preferenza per la nomina a giudice onorario di tribunale e a vice procuratore onorario. \n 16. All'art. 5, della legge 21 novembre 1991, n. 374, dopo il comma 2, \u00e8 inserito il seguente comma: \u00ab2-bis. La disposizione di cui al comma 2 si applica anche a coloro che hanno svolto con esito positivo lo stage presso gli uffici giudiziari.\u00bb. \n 17. Al fine di favorire l'accesso allo stage \u00e8 in ogni caso consentito l'apporto finanziario di terzi, anche mediante l'istituzione di apposite borse di studio, sulla base di specifiche convenzioni stipulate con i capi degli uffici, o loro delegati, nel rispetto delle disposizioni del presente articolo. \n 18. I capi degli uffici giudiziari di cui al presente articolo quando stipulano le convenzioni previste dall'art. 37 del decreto-legge 6 luglio 2011, n. 98, convertito, con modificazioni, dalla legge 15 luglio 2011, n. 111, devono tenere conto delle domande presentate dai soggetti in possesso dei requisiti di cui al comma 1. \n 19. L'esito positivo dello stage presso gli uffici della Giustizia amministrativa, come attestato a norma del comma 11, \u00e8 equiparato a tutti gli effetti a quello svolto presso gli uffici della Giustizia ordinaria. \n 20. La domanda di cui al comma 3 non pu\u00f2 essere presentata prima del decorso del termine di trenta giorni dalla data di entrata in vigore della legge di conversione del presente decreto.\u00bb. \n\n Note all'art. 1: \n - Si riporta l'art. 7-bis del regio decreto 30 gennaio 1941, n. 12 (Ordinamento giudiziario), come modificato dal presente decreto: \n \u00abArt. 7-bis (Tabelle degli uffici giudicanti). - 1.\n La ripartizione degli uffici giudiziari di cui all'art. 1 in sezioni, la destinazione dei singoli magistrati alle sezioni e alle corti di assise, l'assegnazione alle sezioni dei presidenti, la designazione dei magistrati che hanno la direzione di sezioni a norma dell'art. 47-bis, secondo comma, l'attribuzione degli incarichi di cui agli articoli 47-ter, terzo comma, 47-quater, secondo comma, e 50-bis, il conferimento delle specifiche attribuzioni processuali individuate dalla legge e la formazione dei collegi giudicanti sono stabiliti ogni quadriennio con decreto del Ministro di grazia e giustizia in conformit\u00e0 delle deliberazioni del Consiglio superiore della magistratura assunte sulle proposte del Primo presidente della Corte di cassazione o dei presidenti delle corti di appello, sentiti il Consiglio direttivo della Corte di cassazione o i consigli giudiziari. Decorso il quadriennio, l'efficacia del decreto \u00e8 prorogata fino a che non sopravvenga un altro decreto. La violazione dei criteri per l'assegnazione degli affari, salvo il possibile rilievo disciplinare, non determina in nessun caso la nullit\u00e0 dei provvedimenti adottati. \n 1-bis. Le proposte di cui al comma 1 sono corredate di documenti organizzativi generali, concernenti l'organizzazione delle risorse e la programmazione degli obiettivi di buon funzionamento degli uffici, anche sulla base dell'accertamento dei risultati conseguiti nel quadriennio precedente. I documenti sono elaborati dai dirigenti degli uffici giudicanti e dal primo presidente della Corte di cassazione, sentiti il dirigente dell'ufficio requirente corrispondente e il presidente del consiglio dell'ordine degli avvocati e, per la Corte di cassazione, il presidente del Consiglio nazionale forense. \n 2. Le deliberazioni di cui al comma 1 sono adottate dal Consiglio superiore della magistratura, valutate le eventuali osservazioni formulate dal Ministro della giustizia ai sensi dell'articolo 11 della legge 24 marzo 1958, n. 195, e possono essere variate nel corso del quadriennio, sulle proposte dei presidenti delle corti di appello o del Primo presidente della Corte di cassazione, sentiti, rispettivamente, i consigli giudiziari o il Consiglio direttivo della Corte di cassazione, per sopravvenute esigenze degli uffici giudiziari anche tenuto conto dei programmi delle attivit\u00e0 annuali di cui all'articolo 4 del decreto legislativo 25 luglio 2006, n. 240, e dei programmi per la gestione dei procedimenti previsti dall'articolo 37 del decreto-legge 6 luglio 2011, n. 98, convertito, con modificazioni, dalla legge 15 luglio 2011, n. 111. \n 2.1. Le variazioni delle tabelle degli uffici giudicanti sono dichiarate immediatamente esecutive dal dirigente dell'ufficio, con provvedimento motivato, quando vi \u00e8 assoluta necessit\u00e0 e urgenza di provvedere o quando le modifiche hanno ad oggetto l'assegnazione dei magistrati ai settori, alle sezioni o alla posizione tabellare. \n 2.2. I documenti organizzativi generali, le tabelle degli uffici giudicanti e le relative variazioni sono elaborati sulla base di modelli standard, stabiliti con delibera del Consiglio superiore della magistratura, e trasmessi per via telematica. \n 2.3. I modelli standard sono differenziati in base alle dimensioni dell'ufficio, ma devono in ogni caso contenere: \n a) l'analisi dello stato dei servizi, dell'andamento dei flussi e delle pendenze; \n b) l'analisi ragionata della ripartizione dei magistrati tra settore civile e settore penale; \n c) i criteri di assegnazione degli affari alle singole sezioni e ai magistrati, in modo che il numero di affari di cui \u00e8 destinatario ciascun magistrato sia compatibile con il carico esigibile di cui all'articolo 37 del decreto-legge 6 luglio 2011, n. 98, convertito, con modificazioni, dalla legge 15 luglio 2011, n. 111; \n d) la verifica della realizzazione degli obiettivi indicati nella precedente tabella o nel precedente progetto organizzativo; \n e) l'individuazione degli obiettivi di miglioramento dell'efficienza dell'attivit\u00e0 giudiziaria; \n f) la relazione sull'andamento dei settori amministrativi connessi all'esercizio della giurisdizione; \n g) l'analisi ragionata sulle modalit\u00e0 di utilizzo dei magistrati onorari; \n h) la relazione sullo stato di informatizzazione dell'ufficio, previa consultazione del magistrato di riferimento per l'informatica e, per la Corte di cassazione, anche del direttore del centro elettronico di elaborazione dati; \n i) l'indicazione schematica delle variazioni rispetto alle precedenti tabelle o progetti organizzativi. \n 2.4. I pareri dei consigli giudiziari e del Consiglio direttivo della Corte di cassazione sono redatti sulla base di modelli standard, stabiliti con delibera del Consiglio superiore della magistratura, e contengono soltanto i rilievi critici in ordine all'analisi dei dati, al contenuto delle proposte e alle scelte organizzative adottate. \n 2.5. Le tabelle e le variazioni si intendono approvati se il Consiglio superiore della magistratura non si esprime in maniera contraria entro novanta giorni dalla data di invio per via telematica del parere del consiglio giudiziario o del Consiglio direttivo. Se sono presentate osservazioni da parte dei magistrati dell'ufficio o il parere del consiglio giudiziario o del Consiglio direttivo \u00e8 stato assunto a maggioranza, il Consiglio superiore delibera sulla proposta nel termine di centottanta giorni.\n I consigli giudiziari e il Consiglio direttivo della Corte di cassazione esaminano le proposte di tabelle degli uffici giudicanti entro il termine massimo di centottanta giorni antecedenti l'inizio del quadriennio, ed esprimono il relativo parere entro i successivi novanta giorni. \n 2-bis. Possono svolgere le funzioni di giudice incaricato dei provvedimenti previsti per la fase delle indagini preliminari nonch\u00e9 di giudice dell'udienza preliminare solamente i magistrati che hanno svolto per almeno due anni funzioni di giudice del dibattimento. Le funzioni di giudice dell'udienza preliminare sono equiparate a quelle di giudice del dibattimento. \n 2-ter. Il giudice incaricato dei provvedimenti previsti per la fase delle indagini preliminari nonch\u00e9 il giudice dell'udienza preliminare non possono esercitare tali funzioni oltre il periodo stabilito dal Consiglio superiore della magistratura ai sensi dell'art. 19, comma 1, del decreto legislativo 5 aprile 2006, n. 160, e successive modificazioni. Qualora alla scadenza del termine essi abbiano in corso il compimento di un atto del quale sono stati richiesti, l'esercizio delle funzioni \u00e8 prorogato, limitatamente al relativo procedimento, sino al compimento dell'attivit\u00e0 medesima. \n 2-quater. \n 2-quinquies. Le disposizioni dei commi 2-bis e 2-ter possono essere derogate per imprescindibili e prevalenti esigenze di servizio. Si applicano, anche in questo caso, le disposizioni di cui ai commi 1 e 2. \n 2-sexies. Presso il tribunale del capoluogo del distretto e presso la corte di appello, sono istituite sezioni ovvero individuati collegi che trattano in via esclusiva i procedimenti previsti dal codice di cui al decreto legislativo 6 settembre 2011, n. 159. Presso il tribunale circondariale di Trapani e il tribunale circondariale di Santa Maria Capua Vetere sono istituiti sezioni o collegi specializzati in materia di misure di prevenzione. A tali collegi o sezioni, ai quali \u00e8 garantita una copertura prioritaria delle eventuali carenze di organico, \u00e8 assegnato un numero di magistrati rispetto all'organico complessivo dell'ufficio pari alla percentuale che sar\u00e0 stabilita con delibera del Consiglio superiore della magistratura e comunque non inferiore a tre componenti. Se per le dimensioni dell'ufficio i magistrati componenti delle sezioni o collegi specializzati in materia di misure di prevenzione dovranno svolgere anche altre funzioni, il carico di lavoro nelle altre materie dovr\u00e0 essere proporzionalmente ridotto nella misura che sar\u00e0 stabilita con delibera del Consiglio superiore della magistratura. Il presidente del tribunale o della corte di appello assicura che il collegio o la sezione sia prevalentemente composto da magistrati forniti di specifica esperienza nella materia della prevenzione o dei reati di criminalit\u00e0 organizzata, o che abbiano svolto funzioni civili, fallimentari e societarie, garantendo la necessaria integrazione delle competenze. \n 3. (abrogato). \n 3-bis. Al fine di assicurare un pi\u00f9 adeguato funzionamento degli uffici giudiziari sono istituite le tabelle infradistrettuali degli uffici requirenti e giudicanti che ricomprendono tutti i magistrati, ad eccezione dei capi degli uffici. \n 3-ter. Il Consiglio superiore della magistratura individua gli uffici giudiziari che rientrano nella medesima tabella infradistrettuale e ne d\u00e0 immediata comunicazione al Ministro di grazia e giustizia per la emanazione del relativo decreto. \n 3-quater. L'individuazione delle sedi da ricomprendere nella medesima tabella infradistrettuale \u00e8 operata sulla base dei seguenti criteri: \n a) l'organico complessivo degli uffici ricompresi non deve essere inferiore alle quindici unit\u00e0 per gli uffici giudicanti; \n b) le tabelle infradistrettuali dovranno essere formate privilegiando l'accorpamento tra loro degli uffici con organico fino ad otto unit\u00e0 se giudicanti e fino a quattro unit\u00e0 se requirenti; \n c) nelle esigenze di funzionalit\u00e0 degli uffici si deve tener conto delle cause di incompatibilit\u00e0 funzionali dei magistrati; \n d) si deve tener conto delle caratteristiche geomorfologiche dei luoghi e dei collegamenti viari, in modo da determinare il minor onere per l'erario. (22) \n 3-quinquies. Il magistrato pu\u00f2 essere assegnato anche a pi\u00f9 uffici aventi la medesima attribuzione o competenza, ma la sede di servizio principale, ad ogni effetto giuridico ed economico, \u00e8 l'ufficio del cui organico il magistrato fa parte. La supplenza infradistrettuale non opera per le assenze o impedimenti di durata inferiore a sette giorni. \n 3-sexies. Per la formazione ed approvazione delle tabelle di cui al comma 3-bis, si osservano le procedure previste dai commi da 1-bis a 2.5.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-06&atto.codiceRedazionale=24G00062&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:20:19.855119"}
{"text": "\n\n\nArt. 2\n Modifiche al decreto legislativo 27 gennaio 2006, n. 25\n\n\n\n\n1. Al decreto legislativo 27 gennaio 2006, n. 25, sono apportate le seguenti modificazioni: \n\na) all'articolo 7, comma 1, lettera b), le parole: \u00abai sensi dell'articolo 11\u00bb sono sostituite dalle seguenti: \u00abai sensi degli articoli 11, 11-bis e 11-ter\u00bb; \n\nb) all'articolo 8, dopo il comma 1 sono aggiunti, in fine, i seguenti: \n \u00ab1-bis. In relazione all'esercizio delle competenze di cui all'articolo 7, comma 1, lettera b), i componenti avvocati e professori universitari, previo accesso alla documentazione necessaria, hanno la facolt\u00e0 di partecipare alle discussioni e di assistere alle deliberazioni. \n 1-ter. Se il Consiglio nazionale forense, nel segnalare fatti specifici ai sensi dell'articolo 11-bis, comma 1, lettera d) del decreto legislativo 5 aprile 2006, n. 160, ha deliberato che questi devono comportare una valutazione di professionalit\u00e0 del magistrato positiva, non positiva o negativa, il componente avvocato esprime il proprio voto in senso conforme. \n 1-quater. Se il componente avvocato intende discostarsi dalla predetta indicazione, chiede al Consiglio direttivo una sospensione della deliberazione affinch\u00e8 il Consiglio nazionale forense possa adottare una nuova determinazione. Il Consiglio direttivo sospende la deliberazione per non meno di dieci e non pi\u00f9 di trenta giorni e ne d\u00e0 comunicazione al Consiglio nazionale forense. Il componente avvocato esprime il proprio voto in conformit\u00e0 alla nuova deliberazione del Consiglio nazionale forense. Se questo non si pronuncia entro il giorno antecedente la nuova seduta, si intende confermata la prima indicazione.\u00bb; \n\nc) all'articolo 15, comma 1, lettera b), le parole: \u00abai sensi dell'articolo 11\u00bb sono sostituite dalle seguenti: \u00abai sensi degli articoli 11, 11-bis e 11-ter\u00bb; \n\nd) all'articolo 16, dopo il comma 1 sono aggiunti, in fine, i seguenti: \n \u00ab1-bis. In relazione all'esercizio delle competenze di cui all'articolo 15, comma 1, lettera b), i componenti avvocati e professori universitari, previo accesso alla documentazione necessaria, hanno la facolt\u00e0 di partecipare alle discussioni e di assistere alle deliberazioni. \n 1-ter. Se il consiglio dell'ordine degli avvocati, nel segnalare fatti specifici ai sensi dell'articolo 11-bis, comma 1, lettera d) del decreto legislativo 5 aprile 2006, n. 160, ha deliberato che questi devono comportare una valutazione di professionalit\u00e0 del magistrato positiva, non positiva o negativa, la componente degli avvocati esprime un voto unitario in senso conforme. \n 1-quater. Se anche uno solo dei componenti avvocati intende discostarsi dalla predetta indicazione, chiede al consiglio giudiziario una sospensione della deliberazione affinch\u00e8 il consiglio dell'ordine possa adottare una nuova determinazione. Il consiglio giudiziario sospende la deliberazione per non meno di dieci e non pi\u00f9 di trenta giorni e ne d\u00e0 comunicazione al consiglio dell'ordine. La componente degli avvocati esprime il proprio voto in conformit\u00e0 alla nuova deliberazione del consiglio dell'ordine. Se questo non si pronuncia entro il giorno antecedente la nuova seduta, si intende confermata la prima indicazione.\u00bb. \n\n\n\n\n Note all'art. 2: \n - Si riporta il testo degli articoli 7, 8, 15 e 16 del decreto legislativo 27 gennaio 2006, n. 25 (Istituzione del Consiglio direttivo della Corte di cassazione e nuova disciplina dei consigli giudiziari, a norma dell'art. 1, comma 1, lettera c), della L. 25 luglio 2005, n. 150), come modificato dal presente decreto: \n \u00abArt. 7 (Competenze del Consiglio direttivo della Corte di cassazione). - 1. Il Consiglio direttivo della Corte di cassazione esercita le seguenti competenze: \n a) formula il parere sulla tabella della Corte di cassazione di cui all'art. 7-bis, comma 3, del regio decreto 30 gennaio 1941, n. 12, e successive modificazioni, nonch\u00e9 sui criteri per l'assegnazione degli affari e la sostituzione dei giudici impediti di cui all'art. 7-ter, commi 1 e 2, del medesimo regio decreto, proposti dal primo presidente della Corte di cassazione, verificando il rispetto dei criteri generali; \n b) formula i pareri per la valutazione di professionalit\u00e0 dei magistrati ai sensi degli articoli 11, 11-bis e 11-ter del decreto legislativo 5 aprile 2006, n. 160, e successive modificazioni; \n c); \n d); \n e); \n f); \n g) formula pareri, su richiesta del Consiglio superiore della magistratura, su materie attinenti alle competenze ad esso attribuite; \n h) pu\u00f2 formulare proposte al comitato direttivo della Scuola superiore della magistratura in materia di programmazione della attivit\u00e0 didattica della Scuola.\u00bb \n \u00abArt. 8 (Composizione del Consiglio direttivo della Corte di cassazione in relazione alle competenze). - 1. Il componente avvocato nominato dal Consiglio nazionale forense e i componenti professori universitari partecipano esclusivamente alle discussioni e deliberazioni relative all'esercizio delle competenze di cui all'art. 7, comma 1, lettera a). \n 1-bis. In relazione all'esercizio delle competenze di cui all'articolo 7, comma 1, lettera b), i componenti avvocati e professori universitari, previo accesso alla documentazione necessaria, hanno la facolt\u00e0 di partecipare alle discussioni e di assistere alle deliberazioni. \n 1-ter. Se il Consiglio nazionale forense, nel segnalare fatti specifici ai sensi dell'articolo 11-bis, comma 1, lettera d) del decreto legislativo 5 aprile 2006, n. 160, ha deliberato che questi devono comportare una valutazione di professionalit\u00e0 del magistrato positiva, non positiva o negativa, il componente avvocato esprime il proprio voto in senso conforme. \n 1-quater. Se il componente avvocato intende discostarsi dalla predetta indicazione, chiede al Consiglio direttivo una sospensione della deliberazione affinch\u00e8 il Consiglio nazionale forense possa adottare una nuova determinazione. Il Consiglio direttivo sospende la deliberazione per non meno di dieci e non pi\u00f9 di trenta giorni e ne d\u00e0 comunicazione al Consiglio nazionale forense. Il componente avvocato esprime il proprio voto in conformit\u00e0 alla nuova deliberazione del Consiglio nazionale forense. Se questo non si pronuncia entro il giorno antecedente la nuova seduta, si intende confermata la prima indicazione.\u00bb \n \u00abArt. 15 (Competenze dei consigli giudiziari). - 1. I consigli giudiziari esercitano le seguenti competenze: \n a) formulano il parere sulle tabelle degli uffici giudicanti e sulle tabelle infradistrettuali di cui all'art. 7-bis del regio decreto 30 gennaio 1941, n. 12, nonch\u00e9 sui criteri per l'assegnazione degli affari e la sostituzione dei giudici impediti di cui all'art. 7-ter, commi 1 e 2, del medesimo regio decreto, proposti dai capi degli uffici giudiziari, verificando il rispetto dei criteri generali direttamente indicati dal citato regio decreto n. 12 del 1941 e dalla legge 25 luglio 2005, n. 150; \n b) formulano i pareri per la valutazione di professionalit\u00e0 dei magistrati ai sensi degli articoli 11, 11-bis e 11-ter del decreto legislativo 5 aprile 2006, n. 160, e successive modificazioni; \n c); \n d) esercitano la vigilanza sull'andamento degli uffici giudiziari del distretto. Il consiglio giudiziario, che nell'esercizio della vigilanza rileva l'esistenza di disfunzioni nell'andamento di un ufficio, le segnala al Ministro della giustizia; \n e) formulano pareri e proposte sull'organizzazione e il funzionamento degli uffici del giudice di pace del distretto; \n f); \n g) formulano pareri, anche su richiesta del Consiglio superiore della magistratura, in ordine alla adozione, da parte del medesimo Consiglio, dei provvedimenti inerenti a collocamenti a riposo, dimissioni, decadenze dall'impiego, concessioni di titoli onorifici e riammissioni in magistratura dei magistrati in servizio preso gli uffici giudiziari del distretto o gi\u00e0 in servizio presso tali uffici al momento della cessazione dal servizio medesimo; \n h) formulano pareri, su richiesta del Consiglio superiore della magistratura, su materie attinenti alle competenze ad essi attribuite; \n i) possono formulare proposte al comitato direttivo della Scuola superiore della magistratura in materia di programmazione della attivit\u00e0 didattica della Scuola. \n 2. Il consiglio giudiziario costituito presso la corte di appello esercita le proprie competenze anche in relazione alle eventuali sezioni distaccate della Corte.\u00bb  \u00abArt. 16 (Composizione dei consigli giudiziari in relazione alle competenze). - 1. I componenti designati dal consiglio regionale ed i componenti avvocati e professori universitari partecipano esclusivamente alle discussioni e deliberazioni relative all'esercizio delle competenze di cui all'art. 15, comma 1, lettere a), d) ed e). \n 1-bis. In relazione all'esercizio delle competenze di cui all'articolo 15, comma 1, lettera b), i componenti avvocati e professori universitari, previo accesso alla documentazione necessaria, hanno la facolt\u00e0 di partecipare alle discussioni e di assistere alle deliberazioni. \n 1-ter. Se il consiglio dell'ordine degli avvocati, nel segnalare fatti specifici ai sensi dell'articolo 11-bis, comma 1, lettera d) del decreto legislativo 5 aprile 2006, n. 160, ha deliberato che questi devono comportare una valutazione di professionalit\u00e0 del magistrato positiva, non positiva o negativa, la componente degli avvocati esprime un voto unitario in senso conforme. \n 1-quater. Se anche uno solo dei componenti avvocati intende discostarsi dalla predetta indicazione, chiede al consiglio giudiziario una sospensione della deliberazione affinch\u00e8 il consiglio dell'ordine possa adottare una nuova determinazione. Il consiglio giudiziario sospende la deliberazione per non meno di dieci e non pi\u00f9 di trenta giorni e ne d\u00e0 comunicazione al consiglio dell'ordine. La componente degli avvocati esprime il proprio voto in conformit\u00e0 alla nuova deliberazione del consiglio dell'ordine. Se questo non si pronuncia entro il giorno antecedente la nuova seduta, si intende confermata la prima indicazione. \n 2.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-06&atto.codiceRedazionale=24G00062&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:20:23.963380"}
{"text": "\n\n\nArt. 3\n Modifiche al decreto legislativo 30 gennaio 2006, n. 26\n\n\n\n\n1. Al decreto legislativo 30 gennaio 2006, n. 26 sono apportate le seguenti modificazioni: \n\na) all'articolo 2, comma 1, dopo la lettera o) \u00e8 inserita la seguente: \n \u00abo-bis) all'organizzazione di corsi di preparazione al concorso per magistrato ordinario.\u00bb; \n\nb) dopo il titolo I \u00e8 inserito il seguente: \n\n \u00abTITOLO I-bis \nDisposizioni in tema di corsi di preparazione al concorso per magistrato ordinario \n\n Art. 17-sexies \n Oggetto \n\n 1. La Scuola organizza corsi di preparazione al concorso per magistrato ordinario riservati a laureati che sono in possesso dei requisiti previsti dall'articolo 73 del decreto-legge 21 giugno 2013, n. 69, convertito, con modificazioni, dalla legge 9 agosto 2013, n. 98 e che svolgono o hanno svolto il periodo di tirocinio formativo, oppure hanno prestato la loro attivit\u00e0 presso l'ufficio per il processo ai sensi dell'articolo 14 del decreto-legge 9 giugno 2021, n. 80, convertito, con modificazioni, dalla legge 6 agosto 2021, n. 113, o presso le strutture organizzative disciplinate dal decreto legislativo 10 ottobre 2022, n. 151. \n 2. La Scuola, nell'esercizio della propria autonomia, tenuto conto delle proprie risorse, stabilisce, per ogni corso, il numero massimo di partecipanti ammessi e i criteri di preferenza per il caso in cui gli aspiranti siano in numero superiore ai posti disponibili. \n\n Art. 17-septies \n Programma e modalit\u00e0 \n\n 1. I corsi vertono sulle materie oggetto della prova scritta del concorso per magistrato ordinario e possono essere organizzati in tutto o in parte in sede decentrata. \n 2. I corsi consistono in sessioni di studio tenute da docenti di elevata competenza e professionalit\u00e0, individuati nell'albo esistente presso la Scuola. \n 3. I corsi sono organizzati secondo le modalit\u00e0 previste nello statuto della Scuola. \n\n Art. 17-octies \n Costi \n\n 1. I costi di organizzazione gravano sui partecipanti in una misura che tiene conto delle condizioni reddituali loro e dei loro nuclei familiari, secondo le determinazioni del Comitato direttivo.\u00bb. \n\n\n\n\n Note all'art. 3: \n - Si riporta l'art. 2 del decreto legislativo 30 gennaio 2006, n. 26 (Istituzione della Scuola superiore della magistratura, nonch\u00e9 disposizioni in tema di tirocinio e formazione degli uditori giudiziari, aggiornamento professionale e formazione dei magistrati, a norma dell'art. 1, comma 1, lettera b), della legge 25 luglio 2005, n. 150), come modificato dal presente decreto: \n \u00abArt. 2 (Finalit\u00e0). - 1. La Scuola \u00e8 preposta: \n a) alla formazione e all'aggiornamento professionale dei magistrati ordinari; \n b) all'organizzazione di seminari di aggiornamento professionale e di formazione dei magistrati e, nei casi previsti dalla lettera n), di altri operatori della giustizia; \n c) alla formazione iniziale e permanente della magistratura onoraria; \n d) alla formazione dei magistrati titolari di funzioni direttive e semidirettive negli uffici giudiziari; \n d-bis) all'organizzazione di corsi di formazione per i magistrati giudicanti e requirenti che aspirano al conferimento degli incarichi direttivi e semidirettivi di primo e di secondo grado; \n e) alla formazione dei magistrati incaricati di compiti di formazione; \n f) alle attivit\u00e0 di formazione decentrata; \n g) alla formazione, su richiesta della competente autorit\u00e0 di Governo, di magistrati stranieri in Italia o partecipanti all'attivit\u00e0 di formazione che si svolge nell'ambito della Rete di formazione giudiziaria europea ovvero nel quadro di progetti dell'Unione europea e di altri Stati o di istituzioni internazionali, ovvero all'attuazione di programmi del Ministero degli affari esteri e al coordinamento delle attivit\u00e0 formative dirette ai magistrati italiani da parte di altri Stati o di istituzioni internazionali aventi ad oggetto l'organizzazione e il funzionamento del servizio giustizia; \n h) alla collaborazione, su richiesta della competente autorit\u00e0 di Governo, nelle attivit\u00e0 dirette all'organizzazione e al funzionamento del servizio giustizia in altri Paesi; \n i) alla realizzazione di programmi di formazione in collaborazione con analoghe strutture di altri organi istituzionali o di ordini professionali; \n l) alla pubblicazione di ricerche e di studi nelle materie oggetto di attivit\u00e0 di formazione; \n m) all'organizzazione di iniziative e scambi culturali, incontri di studio e ricerca, in relazione all'attivit\u00e0 di formazione; \n n) allo svolgimento, anche sulla base di specifici accordi o convenzioni che disciplinano i relativi oneri, di seminari per operatori della giustizia o iscritti alle scuole di specializzazione forense; \n o) alla collaborazione alle attivit\u00e0 connesse con lo svolgimento del tirocinio dei magistrati ordinari nell'ambito delle direttive formulate dal Consiglio superiore della magistratura e tenendo conto delle proposte dei consigli giudiziari. \n o-bis) all'organizzazione di corsi di preparazione al concorso per magistrato ordinario. \n 2. All'attivit\u00e0 di ricerca non si applica l'art. 63 del decreto del Presidente della Repubblica 11 luglio 1980, n. 382. \n 3. L'organizzazione della Scuola \u00e8 disciplinata dallo statuto e dai regolamenti adottati ai sensi dell'art. 5, comma 2.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-06&atto.codiceRedazionale=24G00062&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:20:28.054810"}
{"text": "\n\n\nArt. 4\n Modifiche al decreto legislativo 20 febbraio 2006, n. 106\n\n\n\n\n1. All'articolo 1, comma 7 del decreto legislativo 20 febbraio 2006, n. 106, sono apportate le seguenti modificazioni: \n\na) al primo periodo, dopo le parole: \u00abogni quattro anni,\u00bb sono inserite le seguenti: \u00absulla base di modelli standard stabiliti con delibera del Consiglio superiore della magistratura,\u00bb; \n\nb) dopo l'ultimo periodo \u00e8 aggiunto, in fine, il seguente: \u00abSi applicano, in quanto compatibili, le disposizioni di cui all'articolo 7-bis, commi 2, 2.1, 2.4 e 2.5, del regio decreto 30 gennaio 1941, n. 12.\u00bb. \n\n\n\n\n Note all'art. 4: \n - Si riporta l'art. 1 del decreto legislativo 20 febbraio 2006, n. 106 (Disposizioni in materia di riorganizzazione dell'ufficio del pubblico ministero, a norma dell'art. 1, comma 1, lettera d), della legge 25 luglio 2005, n. 150), come modificato dal presente decreto: \n \u00abArt. 1 (Attribuzioni del procuratore della Repubblica). - 1. Il procuratore della Repubblica, quale preposto all'ufficio del pubblico ministero, \u00e8 titolare esclusivo dell'azione penale e la esercita nei modi e nei termini fissati dalla legge. \n 2. Il procuratore della Repubblica assicura il corretto, puntuale ed uniforme esercizio dell'azione penale, l'osservanza delle disposizioni relative all'iscrizione delle notizie di reato ed il rispetto delle norme sul giusto processo da parte del suo ufficio. \n 3. Il procuratore della Repubblica pu\u00f2 designare, tra i procuratori aggiunti, il vicario, il quale esercita le medesime funzioni del procuratore della Repubblica per il caso in cui sia assente o impedito ovvero l'incarico sia rimasto vacante. \n 4. Il procuratore della Repubblica pu\u00f2 delegare ad uno o pi\u00f9 procuratori aggiunti ovvero anche ad uno o pi\u00f9 magistrati addetti all'ufficio la cura di specifici settori di affari, individuati con riguardo ad aree omogenee di procedimenti ovvero ad ambiti di attivit\u00e0 dell'ufficio che necessitano di uniforme indirizzo. In caso di delega, uno o pi\u00f9 procuratori aggiunti o uno o pi\u00f9 magistrati sono sempre specificamente individuati per la cura degli affari in materia di violenza contro le donne e domestica. \n 5. Nella designazione di cui al comma 3 e nella attribuzione della delega di cui al comma 4, il procuratore della Repubblica pu\u00f2 stabilire, in via generale ovvero con singoli atti, i criteri ai quali i procuratori aggiunti ed i magistrati dell'ufficio devono attenersi nell'esercizio delle funzioni vicarie o della delega. \n 6. Il procuratore della Repubblica predispone, in conformit\u00e0 ai principi generali definiti dal Consiglio superiore della magistratura, il progetto organizzativo dell'ufficio, con il quale determina: \n a) le misure organizzative finalizzate a garantire l'efficace e uniforme esercizio dell'azione penale, tenendo conto dei criteri di priorit\u00e0 di cui alla lettera b); \n b) i criteri di priorit\u00e0 finalizzati a selezionare le notizie di reato da trattare con precedenza rispetto alle altre e definiti, nell'ambito dei criteri generali indicati dal Parlamento con legge, tenendo conto del numero degli affari da trattare, della specifica realt\u00e0 criminale e territoriale e dell'utilizzo efficiente delle risorse tecnologiche, umane e finanziarie disponibili; \n c) i compiti di coordinamento e di direzione dei procuratori aggiunti; \n d) i criteri di assegnazione e di coassegnazione dei procedimenti e le tipologie di reato per le quali i meccanismi di assegnazione dei procedimenti sono di natura automatica; \n e) i criteri e le modalit\u00e0 di revoca dell'assegnazione dei procedimenti; \n f) i criteri per l'individuazione del procuratore aggiunto o comunque del magistrato designato come vicario, ai sensi del comma 3; \n g) i gruppi di lavoro, salvo che la disponibilit\u00e0 di risorse umane sia tale da non consentirne la costituzione, e i criteri di assegnazione dei sostituti procuratori a tali gruppi, che devono valorizzare il buon funzionamento dell'ufficio e le attitudini dei magistrati, nel rispetto della disciplina della permanenza temporanea nelle funzioni, fermo restando che ai componenti dei medesimi gruppi di lavoro non spettano compensi, gettoni di presenza, rimborsi di spese o altri emolumenti comunque denominati. \n 7. Il progetto organizzativo dell'ufficio \u00e8 adottato ogni quattro anni, sulla base di modelli standard stabiliti con delibera del Consiglio superiore della magistratura, sentiti il dirigente dell'ufficio giudicante corrispondente e il presidente del consiglio dell'ordine degli avvocati, ed \u00e8 approvato dal Consiglio superiore della magistratura, previo parere del consiglio giudiziario e valutate le eventuali osservazioni formulate dal Ministro della giustizia ai sensi dell'art. 11 della legge 24 marzo 1958, n. 195. Decorso il quadriennio, l'efficacia del progetto \u00e8 prorogata fino a che non sopravvenga il nuovo. Con le medesime modalit\u00e0 di cui al primo periodo, il progetto organizzativo pu\u00f2 essere variato nel corso del quadriennio per sopravvenute esigenze dell'ufficio. Si applicano, in quanto compatibili, le disposizioni di cui all'articolo 7-bis, commi 2, 2.1, 2.4 e 2.5, del regio decreto 30 gennaio 1941, n. 12.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-06&atto.codiceRedazionale=24G00062&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:20:32.146022"}
{"text": "\n\n\nArt. 5\n Modifiche al decreto legislativo 5 aprile 2006, n. 160\n\n\n\n\n1. All'articolo 1 del decreto legislativo 5 aprile 2006, n. 160, sono apportate le seguenti modificazioni: \n\na) il comma 3 \u00e8 sostituito dal seguente: \n \u00ab3. La prova scritta ha la prevalente funzione di verificare la capacit\u00e0 di inquadramento teorico-sistematico dei candidati, alla luce dei principi generali dell'ordinamento, e consiste nello svolgimento di tre elaborati scritti, rispettivamente vertenti sul diritto civile, sul diritto penale e sul diritto amministrativo, anche alla luce dei principi costituzionali e dell'Unione europea.\u00bb; \n\nb) al comma 4: \n 1) la lettera f) \u00e8 sostituita dalla seguente: \u00abf) diritto commerciale e diritto della crisi e dell'insolvenza;\u00bb; \n 2) la lettera h) \u00e8 sostituita dalla seguente: \u00abh) diritto dell'Unione europea;\u00bb; \n 3) alla lettera m) il segno di interpunzione \u00ab.\u00bb \u00e8 sostituito dal seguente: \u00ab;\u00bb; \n 4) dopo la lettera m) \u00e8 aggiunta la seguente: \u00abm-bis) colloquio psico-attitudinale diretto a verificare l'assenza di condizioni di inidoneit\u00e0 alla funzione giudiziaria, come individuate dal Consiglio superiore della magistratura con propria delibera.\u00bb; \n\nc) al comma 5 dopo le parole \u00abstraniera prescelta\u00bb sono inserite le seguenti \u00abe una valutazione di idoneit\u00e0 psico-attitudinale\u00bb e dopo le parole \u00abl'insufficienza\u00bb sono inserite le seguenti \u00abnel colloquio sulla lingua straniera o nel colloquio psico-attitudinale\u00bb; \n\nd) dopo il comma 5 \u00e8 inserito il seguente: \u00ab5-bis. Terminata la valutazione degli elaborati scritti, i candidati ammessi alla prova orale, esclusivamente ai fini dello svolgimento del colloquio psico-attitudinale di cui al comma 4, lettera m-bis), sostengono i test psico-attitudinali individuati dal Consiglio superiore della magistratura, per le medesime finalit\u00e0, nel rispetto delle linee guida e degli standard internazionali di psicometria. Il colloquio psico-attitudinale, diretto dal presidente della seduta con l'ausilio dell'esperto psicologo nominato ai sensi del comma 6, si svolge dinanzi alla commissione o alla sottocommissione competente per la prova orale, cui \u00e8 rimessa la valutazione anche dell'idoneit\u00e0 psico-attitudinale.\u00bb; \n\ne) al comma 6 dopo le parole \u00abcommissione esaminatrice\u00bb sono inserite le seguenti \u00ab, su proposta del Consiglio universitario nazionale,\u00bb; dopo le parole \u00abprova orale\u00bb sono inserite le seguenti \u00abe docenti universitari titolari di insegnamenti nelle materie psicologiche\u00bb; dopo le parole \u00aborali relative\u00bb sono inserite le seguenti \u00ab, rispettivamente,\u00bb; dopo le parole \u00absono docenti\u00bb sono inserite le seguenti \u00abe al colloquio psico-attitudinale\u00bb. \n\n\n\n\n2. All'articolo 2, comma 2, lettera b-ter), del decreto legislativo 5 aprile 2006, n. 160, le parole \u00abtre volte\u00bb sono sostituite dalle seguenti: \u00abquattro volte\u00bb; \n\n\n\n3. All'articolo 7, comma 1, del decreto legislativo 5 aprile 2006, n. 160, le parole \u00abtre volte\u00bb sono sostituite dalle seguenti: \u00abquattro volte\u00bb. \n\n\n\n\n\n4. Al capo II del decreto legislativo 5 aprile 2006, n. 160, sono apportate le seguenti modificazioni: \n\na) dopo l'articolo 10 \u00e8 inserito il seguente: \n\n \u00abArt. 10-bis \n Fascicolo personale del magistrato \n\n 1. Ferma la disciplina del fascicolo personale di cui all'articolo 55 del decreto del Presidente della Repubblica 10 gennaio 1957, n. 3, presso il Consiglio superiore della magistratura \u00e8 istituito il fascicolo per la valutazione del magistrato, tenuto in modalit\u00e0 informatica secondo le disposizioni dettate dal Consiglio medesimo. \n 2. Nel fascicolo sono inseriti, per ogni anno di attivit\u00e0: \n a) i provvedimenti tabellari, organizzativi o di altro genere che individuano i compiti e le attivit\u00e0, giudiziarie o extragiudiziarie, svolti dal magistrato nonch\u00e9 i programmi annuali di gestione redatti a norma dell'articolo 37 del decreto-legge 6 luglio 2011, n. 98, convertito, con modificazioni, dalla legge 15 luglio 2011, n. 111, in estratto per la parte che interessa il singolo magistrato; \n b) i dati statistici comparati relativi al lavoro svolto individuati ai sensi dell'articolo 11, comma 3, lettera b); \n c) gli atti e i provvedimenti redatti dal magistrato, i verbali delle udienze alle quali abbia partecipato e i provvedimenti relativi all'esito degli affari trattati nelle fasi o nei gradi successivi del procedimento e del giudizio, scelti a campione sulla base di criteri oggettivi stabiliti dal Consiglio superiore della magistratura al termine di ciascun anno, in modo tale che il numero dei provvedimenti acquisiti sia idoneo a dare effettiva rappresentazione del lavoro del singolo magistrato per ogni anno in valutazione. I criteri di scelta a campione assicurano l'acquisizione di non meno di un terzo dei provvedimenti cautelari e di prevenzione che incidono direttamente sulla libert\u00e0 personale e la libera disponibilit\u00e0 dei beni, nonch\u00e9 dei provvedimenti che riguardano i minori; \n d) i provvedimenti o gli atti prodotti dal magistrato nel numero stabilito dal Consiglio superiore della magistratura; \n e) i provvedimenti di cui all'articolo 37, comma 5-bis, del decreto-legge 6 luglio 2011, n. 98, convertito, con modificazioni, dalla legge 15 luglio 2011, n. 111, che interessano il magistrato; \n f) le relazioni di ispezione, in estratto per la parte che interessa il singolo magistrato; \n g) gli atti con i quali \u00e8 promossa l'azione disciplinare e le sentenze rese nel corso del medesimo procedimento, nonch\u00e9 gli atti con i quali \u00e8 introdotta e decisa l'azione per la responsabilit\u00e0 contabile e per la rivalsa ai sensi dell'articolo 7 della legge 13 aprile 1988, n. 117; \n h) i rapporti dei capi dell'ufficio di appartenenza, le autorelazioni, i pareri dei consigli giudiziari e i provvedimenti definitivi del Consiglio superiore sulle valutazioni di professionalit\u00e0, per il mutamento di funzioni o per il conferimento o la conferma di funzioni direttive e semidirettive; \n i) gli ulteriori elementi che il Consiglio superiore della magistratura ritiene debbano essere inseriti. \n 3. Al fascicolo per la valutazione hanno accesso i componenti del Consiglio superiore, i dirigenti dell'ufficio, anche per l'attivit\u00e0 di inserimento degli atti e provvedimenti di loro competenza, il magistrato e i componenti dei consigli giudiziari in tutti i casi in cui viene in considerazione la redazione di pareri che riguardano il magistrato. \n 4. Gli atti con i quali \u00e8 promossa l'azione disciplinare o l'azione per la responsabilit\u00e0 contabile o di rivalsa e le relative sentenze sono eliminati, a richiesta dell'interessato, quando interviene un proscioglimento o un rigetto della domanda oppure, in caso di affermazione di responsabilit\u00e0 disciplinare, la riabilitazione ai sensi dell'articolo 25-bis del decreto legislativo 23 febbraio 2006, n. 109.\u00bb; \n\nb) l'articolo 11 \u00e8 sostituito dal seguente: \n\n \u00abArt. 11 \n Valutazione della professionalit\u00e0 \n\n 1. Tutti i magistrati sono sottoposti a valutazione di professionalit\u00e0 ogni quadriennio a decorrere dalla data di nomina fino al superamento della settima valutazione di professionalit\u00e0. Il periodo trascorso in aspettativa per lo svolgimento degli incarichi indicati nell'articolo 17, comma 1, della legge 17 giugno 2022, n. 71 \u00e8 computato a tutti gli effetti ai fini pensionistici e dell'anzianit\u00e0 di servizio. Il medesimo periodo non \u00e8 utile alla maturazione del quadriennio e di esso non si tiene conto ai fini dell'acquisizione delle qualifiche professionali connesse alle valutazioni di professionalit\u00e0 e del trattamento economico a queste collegato. \n 2. La valutazione di professionalit\u00e0 riguarda la capacit\u00e0, la laboriosit\u00e0, la diligenza e l'impegno. Essa \u00e8 operata secondo parametri oggettivi che sono indicati dal Consiglio superiore della magistratura ai sensi del comma 3. La valutazione di professionalit\u00e0 riferita a periodi in cui il magistrato ha svolto funzioni giudicanti o requirenti non pu\u00f2 riguardare in alcun caso l'attivit\u00e0 di interpretazione di norme di diritto, n\u00e9 quella di valutazione del fatto e delle prove. In particolare: \n a) la capacit\u00e0, oltre che alla preparazione giuridica e al relativo grado di aggiornamento, \u00e8 riferita, secondo le funzioni esercitate, al possesso delle tecniche di argomentazione e di indagine, anche in relazione alla sussistenza di gravi anomalie concernenti l'esito degli affari nelle successive fasi e nei gradi del procedimento e del giudizio ovvero alla conduzione dell'udienza da parte di chi la dirige o la presiede, all'idoneit\u00e0 a utilizzare, dirigere e controllare l'apporto dei collaboratori e degli ausiliari.\nPossono costituire indice di grave anomalia ai fini del periodo precedente il rigetto delle richieste avanzate dal magistrato o la riforma e l'annullamento delle decisioni per abnormit\u00e0, mancanza di motivazione, ignoranza o negligenza nell'applicazione della legge, travisamento manifesto del fatto, mancata valutazione di prove decisive, quando le ragioni del rigetto, della riforma o dell'annullamento sono in se stesse di particolare gravit\u00e0 ovvero quando il rigetto, la riforma o l'annullamento assumono carattere significativo rispetto al complesso degli affari definiti dal magistrato; \n b) la laboriosit\u00e0 \u00e8 riferita alla produttivit\u00e0, intesa come numero e qualit\u00e0 degli affari trattati in rapporto alla tipologia degli uffici e alla loro condizione organizzativa e strutturale, ai tempi di smaltimento del lavoro, nonch\u00e9 all'eventuale attivit\u00e0 di collaborazione svolta all'interno dell'ufficio, tenuto anche conto degli standard di rendimento individuati dal Consiglio superiore della magistratura, in relazione agli specifici settori di attivit\u00e0 e alle specializzazioni, e del contributo fornito dal magistrato all'attuazione di quanto indicato nei programmi annuali di gestione redatti a norma dell'articolo 37 del decreto-legge 6 luglio 2011, n. 98, convertito, con modificazioni, dalla legge 15 luglio 2011, n. 111; \n c) la diligenza \u00e8 riferita all'assiduit\u00e0 e puntualit\u00e0 nella presenza in ufficio, nelle udienze e nei giorni stabiliti; \u00e8 riferita inoltre al rispetto dei termini per la redazione, il deposito di provvedimenti o comunque per il compimento di attivit\u00e0 giudiziarie, nonch\u00e9 alla partecipazione alle riunioni previste dall'ordinamento giudiziario per la discussione e l'approfondimento delle innovazioni legislative, nonch\u00e9 per la conoscenza dell'evoluzione della giurisprudenza; \n d) l'impegno \u00e8 riferito alla disponibilit\u00e0 per sostituzioni di magistrati assenti e alla frequenza di corsi di aggiornamento organizzati dalla Scuola superiore della magistratura; nella valutazione dell'impegno rileva, inoltre, la collaborazione alla soluzione dei problemi di tipo organizzativo e giuridico. \n 3. Il Consiglio superiore della magistratura disciplina con propria delibera gli elementi in base ai quali devono essere espresse le valutazioni dei consigli giudiziari e i parametri per consentire l'omogeneit\u00e0 delle valutazioni. In particolare, disciplina: \n a) i modi di raccolta della documentazione e di individuazione a campione dei provvedimenti e dei verbali delle udienze di cui all'articolo 10-bis, comma 2, lettera c), in modo tale che possano essere inseriti nel fascicolo del magistrato entro il mese di febbraio dell'anno successivo, ferma restando l'autonoma possibilit\u00e0 di ogni membro del consiglio giudiziario di accedere a tutti gli atti che si trovino nella fase pubblica del processo per valutarne l'utilizzazione in sede di consiglio giudiziario; \n b) i dati statistici da raccogliere per l'inserimento annuale nel fascicolo del magistrato di cui all'articolo 10-bis, in modo tale che siano documentati: \n 1) il lavoro svolto dal magistrato, in relazione ad ogni anno di attivit\u00e0, anche comparata con quella dei magistrati che svolgono la medesima funzione nel medesimo ufficio e con gli standard medi di definizione dei procedimenti; \n 2) il rispetto o meno dei termini previsti per il compimento degli atti; \n 3) l'esito delle richieste o dei provvedimenti resi nelle fasi e nei gradi successivi; \n c) i criteri e i moduli di redazione: \n 1) delle relazioni dei magistrati, in modo tale che contengano esclusivamente i dati conoscitivi sull'attivit\u00e0 giudiziaria svolta dal magistrato indispensabili alla valutazione di professionalit\u00e0 anche con specifico riferimento all'attivit\u00e0 espletata con finalit\u00e0 di mediazione e conciliazione; \n 2) dei rapporti dei dirigenti degli uffici; \n 3) dei pareri dei consigli giudiziari, in modo tale che siano garantiti criteri uniformi, stabilendo che gli atti indicati nei numeri che precedono devono essere formati secondo principi di sinteticit\u00e0 e chiarezza, anche indicando il numero massimo di pagine degli atti medesimi; \n d) gli indicatori oggettivi per l'acquisizione degli elementi di cui al comma 2; per l'attitudine direttiva gli indicatori da prendere in esame sono individuati d'intesa con il Ministro della giustizia; \n e) i criteri per articolare il giudizio positivo nelle ulteriori valutazioni di \"discreto\", \"buono\" o \"ottimo\" con riferimento alle capacit\u00e0 del magistrato di organizzare il proprio lavoro; \n f) l'individuazione per ciascuna delle diverse funzioni svolte dai magistrati, tenuto conto anche della specializzazione, di standard medi di definizione dei procedimenti, ivi compresi gli incarichi di natura obbligatoria per i magistrati, articolati secondo parametri sia quantitativi sia qualitativi, in relazione alla tipologia dell'ufficio, all'ambito territoriale e all'eventuale specializzazione. \n 4. La valutazione di professionalit\u00e0 consiste in un giudizio espresso, ai sensi dell'articolo 10 della legge 24 marzo 1958, n. 195, dal Consiglio superiore della magistratura con provvedimento motivato e trasmesso al Ministro della giustizia che adotta il relativo decreto. Il giudizio di professionalit\u00e0, inserito nel fascicolo personale, \u00e8 valutato ai fini dei tramutamenti, del conferimento di funzioni, comprese quelle di legittimit\u00e0, del conferimento di incarichi direttivi e ai fini di qualunque altro atto, provvedimento o autorizzazione per incarico extragiudiziario. \n 5. I parametri contenuti nel comma 2 si applicano anche per la valutazione di professionalit\u00e0 concernente i magistrati fuori ruolo o in aspettativa diversi da quelli indicati nel comma 1, secondo periodo. Il giudizio \u00e8 espresso dal Consiglio superiore della magistratura, acquisito, per i magistrati in servizio presso il Ministero della giustizia, il parere del consiglio di amministrazione, composto dal presidente e dai soli membri che appartengano all'ordine giudiziario, o il parere del consiglio giudiziario presso la corte di appello di Roma per tutti gli altri magistrati in posizione di fuori ruolo, compresi quelli in servizio all'estero, o in aspettativa senza assegni. Il parere \u00e8 espresso sulla base della relazione dell'autorit\u00e0 presso cui gli stessi svolgono servizio, illustrativa dell'attivit\u00e0 svolta, e di ogni altra documentazione che l'interessato ritiene utile produrre, purch\u00e9 attinente alla professionalit\u00e0, che dimostri l'attivit\u00e0 in concreto svolta. \n 6. I fatti accertati in via definitiva in sede di giudizio disciplinare sono valutati nell'ambito della valutazione di professionalit\u00e0 successiva all'accertamento, anche se il fatto si colloca in un quadriennio precedente, salvo che i fatti siano gi\u00e0 stati considerati ai fini della valutazione di professionalit\u00e0 relativa a quel quadriennio. \n 7. Il Consiglio superiore della magistratura individua, ogni anno, i nominativi dei magistrati per i quali nell'anno successivo matura uno dei sette quadrienni utili ai fini delle valutazioni di professionalit\u00e0, e trasmette il relativo elenco al consiglio giudiziario. Il consiglio giudiziario comunica i nominativi al consiglio dell'ordine degli avvocati interessato, al fine di acquisirne le segnalazioni. \n 8. Allo svolgimento delle attivit\u00e0 previste dal presente capo si fa fronte con le risorse umane, strumentali e finanziarie disponibili a legislazione vigente.\u00bb; \n\nc) dopo l'articolo 11 sono aggiunti i seguenti: \n\n \u00abArt. 11-bis \n Procedimento di valutazione \n\n 1. Alla scadenza del periodo di valutazione di cui all'articolo 11, comma 1, il consiglio giudiziario acquisisce e valuta: \n a) il fascicolo del magistrato di cui all'articolo 10-bis e le ulteriori informazioni disponibili presso il Consiglio superiore della magistratura e il Ministero della giustizia anche per quanto attiene agli eventuali rilievi di natura contabile e disciplinare, ferma restando l'autonoma possibilit\u00e0 di ogni membro del consiglio giudiziario di accedere a tutti gli atti che si trovino nella fase pubblica del processo per valutarne l'utilizzazione in sede di consiglio giudiziario; \n b) la relazione del magistrato sul lavoro svolto e l'ulteriore documentazione che egli ritenga utile sottoporre ad esame, nei limiti fissati dal Consiglio superiore della magistratura; in caso di esoneri totali o parziali dal lavoro giudiziario, il magistrato allega alla relazione la documentazione idonea alla valutazione dell'attivit\u00e0 alternativa espletata; \n c) gli incarichi giudiziari ed extragiudiziari con l'indicazione dell'impegno concreto che gli stessi hanno comportato; \n d) il rapporto e le segnalazioni provenienti dai capi degli uffici, i quali devono tenere conto delle situazioni specifiche rappresentate da terzi, nonch\u00e9 le segnalazioni pervenute dal consiglio dell'ordine degli avvocati, sempre che si riferiscano a fatti specifici incidenti in senso positivo o negativo sulla professionalit\u00e0, con particolare riguardo alle situazioni eventuali concrete e oggettive di esercizio non indipendente della funzione e ai comportamenti che denotino evidente mancanza di equilibrio o di preparazione giuridica. Il rapporto del capo dell'ufficio e le segnalazioni del consiglio dell'ordine degli avvocati sono trasmessi al consiglio giudiziario dal presidente della corte di appello o dal procuratore generale presso la medesima corte, titolari del potere dovere di sorveglianza, con le loro eventuali considerazioni e quindi trasmessi obbligatoriamente al Consiglio superiore della magistratura. \n 2. Il consiglio giudiziario pu\u00f2 assumere informazioni su fatti specifici segnalati da suoi componenti o dai dirigenti degli uffici o dai consigli dell'ordine degli avvocati, dando tempestiva comunicazione dell'esito all'interessato, che ha diritto ad avere copia degli atti, e pu\u00f2 procedere alla sua audizione, che \u00e8 sempre disposta se il magistrato ne fa richiesta. \n 3. Sulla base delle acquisizioni di cui ai commi 1 e 2, il consiglio giudiziario formula un parere motivato che trasmette al Consiglio superiore della magistratura unitamente alla ulteriore documentazione acquisita e ai verbali delle audizioni. Se il consiglio giudiziario ritiene di confermare il giudizio positivo reso dal dirigente dell'ufficio nel rapporto, la motivazione del parere \u00e8 redatta in modalit\u00e0 semplificata, anche con rinvio alle parti del rapporto integralmente condivise. \n 4. Il magistrato, entro dieci giorni dalla notifica del parere del consiglio giudiziario, pu\u00f2 far pervenire al Consiglio superiore della magistratura le proprie osservazioni e chiedere di essere ascoltato personalmente. \n 5. Prima dell'audizione il magistrato deve essere informato della facolt\u00e0 di prendere visione degli atti del procedimento e di estrarne copia. Tra l'avviso e l'audizione deve intercorrere un termine non inferiore a sessanta giorni. Il magistrato ha facolt\u00e0 di depositare atti e memorie fino a sette giorni prima dell'audizione e di farsi assistere da un altro magistrato nel corso della stessa. Se questi \u00e8 impedito, l'audizione pu\u00f2 essere differita per una sola volta. \n 6. Il Consiglio superiore della magistratura procede alla valutazione di professionalit\u00e0 sulla base del parere espresso dal consiglio giudiziario e della relativa documentazione, esaminati in particolare il rapporto del capo dell'ufficio, la relazione del magistrato, le statistiche e i provvedimenti estratti a campione o spontaneamente prodotti dall'interessato, nonch\u00e9 sulla base dei risultati delle ispezioni ordinarie; pu\u00f2 anche assumere ulteriori elementi di conoscenza. \n 7. Se ritiene di recepire il parere del consiglio giudiziario contenente la valutazione positiva, il Consiglio superiore della magistratura esprime il giudizio limitandosi a richiamare il parere stesso, senza ulteriore motivazione. \n\n Art. 11-ter \n Esito della valutazione di professionalit\u00e0 \n\n 1. Il giudizio di professionalit\u00e0 \u00e8 \"positivo\" quando la valutazione risulta sufficiente in relazione a ciascuno dei parametri di cui all'articolo 11, comma 2; \u00e8 \"non positivo\" quando la valutazione evidenzia carenze in relazione a uno o pi\u00f9 dei medesimi parametri; \u00e8 \"negativo\" quando la valutazione evidenzia carenze gravi in relazione a due o pi\u00f9 dei suddetti parametri o il perdurare di carenze in uno o pi\u00f9 dei parametri richiamati quando l'ultimo giudizio sia stato \"non positivo\". \n 2. Il giudizio positivo \u00e8 articolato, sulla base dei criteri predeterminati ai sensi dell'articolo 11, comma 3, nelle ulteriori valutazioni di \"discreto\", \"buono\" o \"ottimo\" in relazione alla capacit\u00e0 del magistrato di organizzare il proprio lavoro. \n 3. Se il giudizio \u00e8 \"non positivo\", il Consiglio superiore della magistratura procede a nuova valutazione di professionalit\u00e0 dopo un anno, acquisendo un nuovo parere del consiglio giudiziario.\nSe il nuovo giudizio \u00e8 \"positivo\", il nuovo trattamento economico o l'aumento periodico di stipendio sono dovuti solo a decorrere dalla scadenza dell'anno. Nel corso dell'anno antecedente alla nuova valutazione non pu\u00f2 essere autorizzato lo svolgimento di incarichi extragiudiziari. \n 4. Nel caso di cui al comma 3, se permangono carenze non gravi in relazione ad un solo parametro, al primo giudizio \"non positivo\" pu\u00f2 seguire un ulteriore giudizio \"non positivo\". In tal caso, in aggiunta agli effetti gi\u00e0 previsti dal comma 3, terzo periodo, il nuovo trattamento economico o l'aumento periodico di stipendio sono dovuti solo a decorrere dalla scadenza di due anni dal successivo giudizio \"positivo\" e, fino al decorso di due anni dalla valutazione positiva, il magistrato non pu\u00f2 accedere a incarichi direttivi e semidirettivi n\u00e9 a funzioni di legittimit\u00e0. Il Consiglio superiore della magistratura pu\u00f2 disporre che il magistrato partecipi ad uno o pi\u00f9 corsi di riqualificazione professionale in rapporto alle specifiche carenze di professionalit\u00e0 riscontrate e di assegnare il magistrato, previa sua audizione, a una diversa funzione nella medesima sede. \n 5. Se il giudizio \u00e8 \"negativo\", il magistrato \u00e8 sottoposto a nuova valutazione di professionalit\u00e0 dopo un biennio. Il Consiglio superiore della magistratura pu\u00f2 disporre che il magistrato partecipi ad uno o pi\u00f9 corsi di riqualificazione professionale in rapporto alle specifiche carenze di professionalit\u00e0 riscontrate; pu\u00f2 anche assegnare il magistrato, previa sua audizione, a una diversa funzione nella medesima sede o escluderlo, fino alla successiva valutazione, dalla possibilit\u00e0 di accedere a incarichi direttivi o semidirettivi o a funzioni specifiche. Nel corso del biennio antecedente alla nuova valutazione non pu\u00f2 essere autorizzato lo svolgimento di incarichi extragiudiziari. \n 6. La valutazione negativa comporta la perdita del diritto all'aumento periodico di stipendio per un biennio. Il nuovo trattamento economico eventualmente spettante \u00e8 dovuto solo a seguito di giudizio positivo e con decorrenza dalla scadenza del biennio. \n 7. Nel caso di cui al comma 5, se risultano solo carenze non gravi in relazione ad un solo parametro, al primo giudizio \"negativo\" pu\u00f2 seguire un giudizio \"non positivo\". In tal caso, in aggiunta agli effetti gi\u00e0 previsti dal comma 3, terzo periodo, il nuovo trattamento economico o l'aumento periodico di stipendio sono dovuti solo a decorrere dalla scadenza di quattro anni dal successivo giudizio \"positivo\" e, fino al decorso di quattro anni dalla valutazione positiva, il magistrato non pu\u00f2 accedere a incarichi direttivi e semidirettivi ovvero a funzioni di legittimit\u00e0. Il Consiglio superiore della magistratura pu\u00f2 disporre che il magistrato partecipi ad uno o pi\u00f9 corsi di riqualificazione professionale in rapporto alle specifiche carenze di professionalit\u00e0 riscontrate e di assegnare il magistrato, previa sua audizione, a una diversa funzione nella medesima sede. \n 8. Se il Consiglio superiore della magistratura, previa audizione del magistrato, dopo un giudizio \"negativo\" o un giudizio \"non positivo\" espresso ai sensi del comma 7 esprime un nuovo giudizio \"negativo\", il magistrato stesso \u00e8 dispensato dal servizio. \n 9. Le audizioni di cui ai commi 4, 5 e 7 si svolgono secondo quanto previsto dall'articolo 11-bis, comma 5.\u00bb. \n\n\n\n\n\n\n5. Al capo III del decreto legislativo 5 aprile 2006, n. 160, sono apportate le seguenti modificazioni: \n\na) all'articolo 12: \n 1) al comma 5, il secondo periodo \u00e8 soppresso, e dopo il primo periodo, sono aggiunti, in fine, i seguenti: \u00abPer il conferimento delle funzioni di cui all'articolo 10, comma 6, \u00e8 inoltre richiesto l'effettivo esercizio delle funzioni giudicanti o requirenti di primo o di secondo grado per almeno dieci anni. A questo fine, non si tiene conto dei periodi trascorsi fuori del ruolo organico della magistratura.\u00bb; \n 2) i commi 13, 15, 16 e 17 sono abrogati; \n 3) al comma 14, il secondo periodo \u00e8 sostituito dal seguente: \u00abSi applicano le disposizioni dell'articolo 12-bis ma il conferimento delle funzioni di legittimit\u00e0, per effetto del presente comma, \u00e8 possibile a condizione che il candidato abbia ottenuto dalla commissione di cui all'articolo 12-bis, comma 2, il giudizio di \"ottimo\".\u00bb; \n\nb) dopo l'articolo 12 \u00e8 inserito il seguente: \n\n \u00abArt. 12-bis \n Conferimento delle funzioni giudicanti \n e requirenti di legittimit\u00e0 \n\n 1. Al procedimento per il conferimento delle funzioni giudicanti e requirenti di legittimit\u00e0 di cui all'articolo 10, comma 6, si applicano i principi di cui alla legge 7 agosto 1990, n. 241, in quanto compatibili. Tutti gli atti del procedimento sono pubblicati nel sito intranet istituzionale del Consiglio superiore della magistratura, previo oscuramento dei dati sensibili individuati a cura del magistrato interessato. \n 2. Per il conferimento delle funzioni giudicanti e requirenti di legittimit\u00e0, fermi i requisiti di cui all'articolo 12, comma 5, \u00e8 oggetto di valutazione, oltre agli elementi di cui all'articolo 11, comma 2, anche la capacit\u00e0 scientifica e di analisi delle norme.\nQuesta \u00e8 valutata da una apposita commissione nominata dal Consiglio superiore della magistratura composta da cinque membri, di cui tre scelti tra magistrati che hanno conseguito almeno la quarta valutazione di professionalit\u00e0 e che esercitano o hanno esercitato funzioni di legittimit\u00e0 per almeno due anni, un professore universitario ordinario designato dal Consiglio universitario nazionale e un avvocato abilitato al patrocinio innanzi alle magistrature superiori designato dal Consiglio nazionale forense. I componenti della commissione durano in carica due anni e non possono essere immediatamente confermati nell'incarico. \n 3. Il Consiglio superiore della magistratura individua, con propria delibera: \n a) i criteri per l'attribuzione di un punteggio per ciascuno dei parametri delle attitudini, del merito e dell'anzianit\u00e0, prevedendo, con riguardo a quest'ultima, che ad ogni valutazione di professionalit\u00e0 corrisponda un punteggio; \n b) il numero di provvedimenti, atti e pubblicazioni che il candidato pu\u00f2 produrre nell'ambito del procedimento, e di quelli che devono essere valutati tra quelli estratti a campione in occasione delle ultime tre valutazioni di professionalit\u00e0; \n c) i compensi spettanti ai componenti della commissione di cui al comma 2, entro il limite massimo dei due terzi del compenso previsto per le sedute di commissione per i componenti del Consiglio stesso. \n 4. Ai fini della valutazione delle attitudini: \n a) sono prese in considerazione anche le esperienze maturate nel lavoro giudiziario, in relazione allo specifico ambito di competenza, penale o civile, e alle specifiche funzioni, giudicanti o requirenti, del posto da conferire; \n b) \u00e8 attribuita rilevanza alla capacit\u00e0 scientifica e di analisi delle norme, da valutare anche tenendo conto della sussistenza di gravi anomalie nell'esito degli affari nelle fasi e nei gradi successivi del procedimento e del giudizio, ai sensi dell'articolo 11, comma 2, lettera a); \n c) \u00e8 altres\u00ec attribuita rilevanza al pregresso esercizio delle funzioni di addetto all'ufficio del massimario e del ruolo della Corte di cassazione; \n d) le attivit\u00e0 esercitate fuori del ruolo organico della magistratura sono valutate nei soli casi in cui l'incarico abbia ad oggetto attivit\u00e0 assimilabili a quelle giudiziarie o che comportino una comprovata capacit\u00e0 scientifica e di analisi delle norme. \n 5. La commissione delibera con la presenza di almeno tre componenti ed esprime un parere motivato in ordine alla capacit\u00e0 scientifica e di analisi delle norme, tenendo conto delle peculiarit\u00e0 delle funzioni esercitate dal candidato. La valutazione \u00e8 fondata sull'esame di provvedimenti estratti a campione nelle ultime tre valutazioni di professionalit\u00e0 e su provvedimenti, atti o pubblicazioni liberamente prodotti dai candidati relativi allo specifico settore, penale o civile, in cui si colloca il posto da conferire. Il Consiglio superiore della magistratura stabilisce il numero degli atti, provvedimenti e pubblicazioni in valutazione estratti a campione e quelli liberamente prodotti dall'aspirante.\nNella valutazione delle pubblicazioni la commissione tiene conto della loro rilevanza scientifica. Costituiscono criteri di valutazione della capacit\u00e0 scientifica e di analisi delle norme, avuto riguardo alle funzioni esercitate: la capacit\u00e0 di esporre in modo chiaro, sintetico e persuasivo le questioni dibattute, l'impegno ricostruttivo sulle questioni di fatto e di diritto particolarmente complesse, nonch\u00e9 per i provvedimenti giudiziari la concreta e puntuale risposta alle domande e alle eccezioni proposte dalle parti ed emerse nel corso del procedimento e la capacit\u00e0 di ricostruire in modo ordinato e completo il pertinente quadro normativo e giurisprudenziale, avuto riguardo al rapporto tra fonti nazionali e sovranazionali, ove rilevante; in relazione ai magistrati addetti all'Ufficio del massimario e del ruolo, assumono rilevo anche le attivit\u00e0 di massimazione, di redazione di relazioni di orientamento e di segnalazione di contrasto nonch\u00e9 gli studi preparatori per le udienze dinanzi alle Sezioni unite civili e penali della Corte di cassazione. \n 6. Il parere della commissione tecnica si articola nei giudizi di \"inidoneo\", \"discreto\", \"buono\" o \"ottimo\". Il giudizio di \"ottimo\" pu\u00f2 essere espresso solo quando l'aspirante presenta titoli di particolare rilievo. Il parere della commissione tecnica ha valore preminente, salva diversa valutazione da parte del Consiglio superiore della magistratura per eccezionali e comprovate ragioni. \n 7. In relazione al conferimento delle funzioni giudicanti di legittimit\u00e0, in caso di equivalenza della valutazione delle attitudini, del merito e dell'anzianit\u00e0, \u00e8 preferito il magistrato che ha svolto le funzioni giudicanti di secondo grado di cui all'articolo 10, comma 4, per almeno quattro anni. \n 8. Le spese per la commissione di cui al comma 2 non devono comportare nuovi oneri a carico del bilancio dello Stato, n\u00e9 superare i limiti della dotazione finanziaria del Consiglio superiore della magistratura.\u00bb. \n\n\n\n\n6. All'articolo 13, comma 3, del decreto legislativo 5 aprile 2006, n. 160, l'ultimo periodo \u00e8 soppresso. \n\n\n\n7. Al capo IX del decreto legislativo 5 aprile 2006, n. 160, dopo l'articolo 46 sono inseriti i seguenti: \n\n \u00abArt. 46-bis \n Forme e limiti della domanda \n\n 1. La domanda di partecipazione al concorso per il conferimento delle funzioni direttive o semidirettive di cui all'articolo 10, commi 7, 7-bis, 8, 9, 10, 11, 12, 13, 14, 15 e 16, va presentata, a pena di inammissibilit\u00e0, esclusivamente tramite il sito intranet del Consiglio superiore della magistratura, secondo le modalit\u00e0 stabilite dal medesimo Consiglio, nel rispetto dei principi di cui alla legge 7 agosto 1990, n. 241. \n 2. Contestualmente alla domanda sono depositati i documenti indicati dal Consiglio superiore della magistratura. \n 3. Ogni magistrato non pu\u00f2 avere contemporaneamente pendenti pi\u00f9 di due domande per il conferimento di un incarico direttivo e due per il conferimento di un incarico semidirettivo, anche se le domande di incarico semidirettivo sono relative al medesimo ufficio giudiziario. \n 4. Il Consiglio superiore della magistratura non pu\u00f2 valutare le domande successive che eccedono il limite di cui al comma 3, salva la facolt\u00e0 dell'interessato di revocare, prima o contestualmente alla presentazione della nuova domanda, quelle precedentemente depositate. \n\n Art. 46-ter \n Pubblicit\u00e0 e trasparenza \n\n 1. Il deposito della domanda e quello della eventuale revoca sono immediatamente resi pubblici dal Consiglio superiore della magistratura tramite inserimento nel sito intranet e contestualmente comunicati dallo stesso Consiglio al capo dell'ufficio di appartenenza. \n 2. Nel medesimo sito sono resi accessibili a tutti gli utenti i documenti del procedimento e, in particolare, la relazione del magistrato, il rapporto del capo dell'ufficio di appartenenza, il parere del consiglio giudiziario o del Consiglio direttivo, il parere del consiglio dell'ordine degli avvocati o del Consiglio nazionale forense. Dalla documentazione pubblicata sono eliminati, mediante oscuramento, a cura del gestore del sito e su indicazione dell'interessato, i riferimenti a dati personali di cui dall'articolo 9, paragrafo 4, del regolamento (UE) 2016/679 del Parlamento europeo e del Consiglio del 27 aprile 2016. \n 3. Il Consiglio superiore della magistratura disciplina i criteri e i moduli di redazione degli atti di cui al comma 2, in modo tale che siano garantiti criteri uniformi e stabilendo che essi siano formati secondo principi di sinteticit\u00e0 e chiarezza, anche indicandone il numero massimo di pagine. \n\n Art. 46-quater \n Ordine di trattazione e durata del procedimento \n\n 1. Le procedure di conferimento degli incarichi direttivi e semidirettivi, distinte in relazione alla copertura di posti direttivi e di posti semidirettivi, sono trattate e definite secondo l'ordine temporale con cui i posti si sono resi vacanti, salva la trattazione prioritaria dei procedimenti relativi alla copertura dei posti di primo presidente della Corte di cassazione e di procuratore generale presso la Corte di cassazione. \n 2. La trattazione in commissione non pu\u00f2 avere una durata superiore a quattro mesi dalla scadenza dei termini per la presentazione delle domande. \n 3. La commissione pu\u00f2 derogare alla trattazione delle procedure secondo l'ordine temporale indicato nel comma 1, con provvedimento motivato, se la decisione definitiva sulla procedura precedente \u00e8 preclusa da motivi oggettivi. In questo caso possono essere trattate solo le procedure che seguono immediatamente nell'ordine temporale. \n 4. La commissione pu\u00f2 altres\u00ec derogare alla trattazione delle procedure secondo l'ordine temporale indicato nel comma 1, con provvedimento motivato, quando la definizione anticipata di una procedura pi\u00f9 recente \u00e8 imposta da una particolare situazione locale di grave disagio dell'ufficio interessato dalla procedura, costituito dalla scopertura dell'organico in misura superiore al 20 per cento oppure dalla contestuale scopertura dell'incarico direttivo e di almeno il 50 per cento degli incarichi semidirettivi dell'ufficio. \n 5. Nel sito intranet del Consiglio superiore della magistratura \u00e8 pubblicato l'ordine di trattazione, nonch\u00e9 ogni eventuale provvedimento reso ai sensi dei commi 3 e 4. \n 6. La commissione trasmette la proposta per la decisione dell'assemblea plenaria entro il termine massimo di sessanta giorni dalla conclusione della trattazione. \n 7. Quando l'assemblea plenaria delibera di investire la commissione di un'ulteriore valutazione, la commissione procede alla trattazione in via assolutamente prioritaria e, in ogni caso, nel termine di trenta giorni. \n\n Art. 46-quinquies \n Audizioni \n\n 1. Ai fini del conferimento degli incarichi direttivi, la commissione procede all'audizione di tutti i candidati. Se il loro numero supera le cinque unit\u00e0, l'audizione pu\u00f2 essere limitata ad almeno tre di essi, individuati dalla stessa commissione in modo tale che ciascun componente possa indicare almeno un candidato. \n\n Art. 46-sexies \n Fonti di conoscenza ai fini del conferimento \n degli incarichi direttivi \n\n 1. Ai fini del conferimento degli incarichi direttivi, il Consiglio superiore della magistratura tiene conto, oltre a quanto contenuto nel fascicolo di cui all'articolo 10-bis, dei pareri eventualmente espressi dal consiglio dell'ordine degli avvocati istituito presso l'ufficio giudiziario di provenienza del candidato nonch\u00e9 dai magistrati e dai dirigenti amministrativi assegnati al medesimo ufficio. Il Consiglio definisce le modalit\u00e0 per l'acquisizione dei pareri, garantendo che quelli dei magistrati e dei dirigenti amministrativi siano acquisiti in forma semplificata e riservata, escluso in ogni caso l'anonimato. \n 2. I pareri del consiglio dell'ordine degli avvocati e dei magistrati dell'ufficio contengono esclusivamente la rappresentazione di fatti specifici relativi a situazioni oggettive funzionali alla valutazione delle attitudini del candidato. Rimane riservato al Consiglio superiore della magistratura il giudizio sulla rilevanza degli stessi ai fini della nomina. \n 3. I pareri dei dirigenti amministrativi vertono esclusivamente su fatti specifici relativi all'organizzazione dell'ufficio e ai rapporti con il personale amministrativo. \n\n Art. 46-septies \n Modalit\u00e0 di acquisizione dei pareri \n\n 1. Il capo dell'ufficio di provenienza del candidato, ricevuta dal Consiglio superiore della magistratura notizia della domanda di partecipazione al concorso, ne d\u00e0 immediata comunicazione al dirigente amministrativo preposto all'ufficio e al consiglio dell'ordine degli avvocati, invitandoli a trasmettere al consiglio giudiziario i loro eventuali pareri entro dieci giorni dalla comunicazione. \n 2. I pareri dei magistrati assegnati all'ufficio giudiziario di provenienza del candidato sono trasmessi al consiglio giudiziario entro dieci giorni dalla data di pubblicazione della domanda nel sito intranet istituzionale del Consiglio superiore della magistratura. \n 3. Se il consiglio giudiziario ritiene che le informazioni contenute nei pareri di cui all'articolo 46-sexies sono rilevanti ai fini delle proprie determinazioni, ne d\u00e0 immediata comunicazione al magistrato interessato, allegando i relativi pareri. Il magistrato, nei successivi dieci giorni, pu\u00f2 formulare osservazioni scritte al consiglio giudiziario, ovvero chiedere di essere audito. Ove il Consiglio superiore della magistratura ritenga di prendere in considerazione informazioni in precedenza non ritenute rilevanti dal consiglio giudiziario, instaura il contraddittorio con l'interessato. \n\n Art. 46-octies \n Valutazione e comparazione dei candidati \n\n 1. Il Consiglio superiore della magistratura, nella valutazione dei profili dei candidati per l'assegnazione degli incarichi direttivi e semidirettivi, opera secondo i principi di economicit\u00e0, efficacia, imparzialit\u00e0, pubblicit\u00e0 e trasparenza di cui alla legge 7 agosto 1990, n. 241, e prende specificamente in esame il merito, le attitudini e l'anzianit\u00e0 in forza dei criteri di seguito indicati e di quanto previsto dall'articolo 12, commi 10, 11 e 12. \n 2. La valutazione dei candidati viene operata con specifico riferimento all'incarico da ricoprire, distinguendo tra: \n uffici semidirettivi, giudicanti e requirenti, di primo grado;  uffici semidirettivi, giudicanti e requirenti, di secondo grado; \n uffici direttivi giudicanti e requirenti di primo grado di piccole e medie dimensioni; \n uffici direttivi giudicanti e requirenti di primo grado di grandi dimensioni; \n uffici direttivi giudicanti e requirenti specializzati; \n uffici direttivi giudicanti e requirenti di secondo grado; \n uffici direttivi, superiori e apicali, giudicanti di legittimit\u00e0; \n uffici direttivi, superiori e apicali, requirenti di legittimit\u00e0; \n uffici di procuratore nazionale antimafia e antiterrorismo e di procuratore aggiunto presso la direzione nazionale antimafia e antiterrorismo. \n 3. Spetta al Consiglio superiore della magistratura l'individuazione degli uffici di piccole, medie e grandi dimensioni. \n 4. Il merito investe la verifica dell'attivit\u00e0 svolta dal magistrato nel corso dell'intera carriera con la ricostruzione completa del profilo professionale, alla stregua dei parametri normativi costituiti da capacit\u00e0, laboriosit\u00e0, diligenza e impegno ai sensi dell'articolo 11, comma 2, quali risultano dai pareri per le valutazioni di professionalit\u00e0. Il Consiglio superiore della magistratura valuta anche la capacit\u00e0 del magistrato che abbia gi\u00e0 svolto incarichi direttivi o semidirettivi di dare attuazione a quanto indicato nel progetto organizzativo. \n 5. Le attitudini consistono nelle competenze organizzative, anche in chiave prognostica, nelle capacit\u00e0 direttive e nelle conoscenze ordinamentali, maturate sia partecipando ai corsi organizzati dalla Scuola superiore della magistratura ai sensi dell'articolo 26-bis del decreto legislativo 30 gennaio 2006, n. 26, sia nello svolgimento dell'attivit\u00e0 giudiziaria e, nei limiti di quanto previsto nell'articolo 46-nonies, anche al di fuori dell'attivit\u00e0 giudiziaria stessa. \n 6. Le attitudini devono essere positivamente accertate anche con riferimento alla conoscenza del complesso dei servizi resi dall'ufficio o dalla sezione per la cui direzione \u00e8 indetto il concorso, alla capacit\u00e0 di analisi ed elaborazione dei dati statistici, alla conoscenza delle norme ordinamentali, alla capacit\u00e0 di efficiente organizzazione del lavoro giudiziario e agli esiti delle ispezioni svolte negli uffici presso cui il magistrato svolge o ha svolto funzioni direttive o semidirettive. A tal proposito, il Consiglio superiore della magistratura rende disponibili il progetto organizzativo o tabellare, le eventuali successive variazioni e i prospetti statistici relativi ai flussi e alle pendenze degli affari. \n 7. Ai fini della comparazione dei candidati, il Consiglio superiore della magistratura determina, in relazione alle tipologie di incarichi di cui al comma 2, il rilievo da attribuire ai seguenti elementi: \n a) il profilo del merito dei candidati, ricostruito sulla scorta di quanto previsto dal comma 4; \n b) la capacit\u00e0 di efficiente organizzazione del lavoro, tenuto conto anche dell'attivit\u00e0 svolta nell'esercizio di un precedente incarico direttivo o semidirettivo, dei risultati conseguiti in termini qualitativi e quantitativi, degli esiti delle ispezioni svolte negli uffici presso i quali il candidato svolge o ha svolto funzioni; \n c) le pregresse esperienze di direzione, di organizzazione, di collaborazione e di coordinamento investigativo nazionale, con particolare riguardo ai risultati conseguiti; \n d) la capacit\u00e0 di dare attuazione a quanto indicato nel progetto tabellare o organizzativo dell'ufficio, di programmare e realizzare con tempestivit\u00e0 gli adattamenti organizzativi e gestionali, di valorizzare le attitudini dei magistrati e dei funzionari nel rispetto della loro autonomia favorendone la partecipazione ai processi decisionali, di operare il controllo di gestione sull'andamento generale dell'ufficio; \n e) la capacit\u00e0 di analisi ed elaborazione dei dati statistici; \n f) la documentazione relativa a precedenti conferme negli incarichi, nonch\u00e9 le deliberazioni del Consiglio superiore della magistratura su precedenti provvedimenti tabellari e organizzativi adottati dai candidati, con particolare riferimento al caso di reiterata mancata approvazione per violazioni significative riguardanti la legittimit\u00e0 e non il merito delle scelte adottate; \n g) le specifiche competenze rispetto agli incarichi per cui \u00e8 richiesta una particolare specializzazione; \n h) la variet\u00e0 di esperienze maturate nell'esercizio dell'attivit\u00e0 giudiziaria; \n i) la conoscenza delle norme ordinamentali; \n l) l'aggiornamento professionale e le competenze acquisite nello svolgimento di attivit\u00e0 formative; \n m) le capacit\u00e0 relazionali nei rapporti interni all'ufficio e all'esterno con gli interlocutori istituzionali; \n n) la documentazione trasmessa dalla Scuola Superiore della magistratura ai sensi dell'articolo 26-bis, comma 3, del decreto legislativo n. 26 del 2006; \n 8. Il Consiglio superiore della magistratura, ai fini della comparazione dei profili dei candidati per l'assegnazione degli incarichi direttivi e semidirettivi, valuta specificamente gli esiti delle audizioni, il parere espresso dal consiglio dell'ordine degli avvocati nonch\u00e9 i pareri espressi dai magistrati e dai dirigenti amministrativi. \n\n Art. 46-nonies \n Valutazione dei periodi di aspettativa e fuori ruolo \n\n 1. Nella valutazione delle attitudini organizzative non si tiene conto delle esperienze maturate negli incarichi ricoperti durante il periodo di aspettativa. Si tiene conto delle esperienze maturate durante il collocamento fuori del ruolo organico della magistratura, soltanto se, congiuntamente: \n a) sono state acquisite nello svolgimento di incarichi ricoperti positivamente presso il Ministero della giustizia, la Scuola superiore della magistratura, organi costituzionali o di rilevanza costituzionale o Corti e organismi giudiziari e giurisdizionali, comunque denominati, previsti da accordi internazionali cui l'Italia aderisce; \n b) sono ritenute idonee, in base a criteri predeterminati dal Consiglio superiore della magistratura, a fondare l'acquisizione di competenze organizzative, ordinamentali, gestionali, direttive, di razionalizzazione delle risorse e programmazione dei risultati coerenti con le specificit\u00e0 dell'attivit\u00e0 giudiziaria. \n 2. Ai fini delle verifiche e delle valutazioni di cui al comma 1, lettere a) e b), l'interessato trasmette al Consiglio superiore della magistratura la propria relazione, la relazione dell'autorit\u00e0 presso cui \u00e8 stato svolto l'incarico e ogni altra documentazione attinente alla professionalit\u00e0 che dimostri l'attivit\u00e0 in concreto espletata. \n 3. Sono in ogni caso escluse dalla valutazione le esperienze acquisite nello svolgimento degli incarichi indicati nell'articolo 17, comma 1, della legge 17 giugno 2022, n. 71. \n\n Art. 46-decies \n Valutazione ai fini della conferma \n\n 1. Ai fini della conferma di cui agli articoli 45 e 46, il Consiglio superiore della magistratura tiene conto anche degli eventuali pareri espressi dai magistrati dell'ufficio, acquisiti con le modalit\u00e0 definite dallo stesso Consiglio, delle segnalazioni del consiglio dell'ordine degli avvocati e del parere del presidente del tribunale o del procuratore della Repubblica, rispettivamente quando la conferma riguarda il procuratore della Repubblica o il presidente del tribunale. \n 2. I pareri e le osservazioni devono contenere l'esclusiva rappresentazione di fatti specifici, relativi a situazioni oggettive funzionali alla valutazione dell'attivit\u00e0 direttiva o semidirettiva svolta dal magistrato, rimanendo riservato al Consiglio superiore della magistratura il giudizio sulla rilevanza degli stessi ai fini della conferma. Si applica l'articolo 46-septies, comma 3. \n 3. Ai fini della conferma il Consiglio superiore della magistratura valuta, oltre alla relazione del magistrato sull'attivit\u00e0 svolta, il parere del consiglio giudiziario e l'ulteriore documentazione contenuta nel fascicolo di cui all'articolo 10-bis, anche i provvedimenti tabellari e organizzativi redatti dal magistrato in valutazione, i rapporti, raccolti a campione, da lui redatti ai fini delle valutazioni di professionalit\u00e0 dei magistrati dell'ufficio, gli esiti delle ispezioni svolte negli uffici presso cui il magistrato svolge le funzioni, il programma delle attivit\u00e0 annuali previsto dall'articolo 4 del decreto legislativo 25 luglio 2006, n. 240, nonch\u00e9 le risultanze del bilancio sociale eventualmente predisposto. Il Consiglio superiore della magistratura stabilisce i criteri per la raccolta a campione dei rapporti da parte del consiglio giudiziario. \n 4. Ai fini di cui al comma 3, il Consiglio superiore della magistratura valuta la capacit\u00e0 del magistrato di dare attuazione a quanto indicato nel progetto organizzativo. \n 5. Ai fini della conferma nelle funzioni semidirettive, il rapporto del capo dell'ufficio valuta l'apporto del magistrato all'adozione dei provvedimenti organizzativi e la sua capacit\u00e0 di darvi attuazione. \n 6. Il procedimento per la valutazione dell'attivit\u00e0 svolta deve concludersi entro un anno dalla scadenza del quadriennio. \n\n Art. 46-undecies \n Mancata richiesta di conferma \n\n 1. Il procedimento per la valutazione dell'attivit\u00e0 svolta nell'esercizio di un incarico direttivo o semidirettivo \u00e8 previsto anche nel caso in cui il magistrato non chieda la conferma di cui agli articoli 45, comma 1, e 46, comma 1. L'esito della valutazione \u00e8 in ogni caso considerato in occasione della partecipazione del magistrato a successivi concorsi per il conferimento di incarichi direttivi o semidirettivi. \n\n Art. 46-duodecies \n Cause ostative alla conferma \n\n 1. La reiterata mancata approvazione da parte del Consiglio superiore della magistratura dei provvedimenti organizzativi adottati nell'esercizio delle funzioni direttive pu\u00f2 costituire causa ostativa alla conferma di cui all'articolo 45. \n 2. Tale rilevanza pu\u00f2 essere attribuita ai provvedimenti di non approvazione che evidenzino violazioni significative riguardanti la legittimit\u00e0 e non il merito delle scelte adottate. \n\n Art. 46-terdecies \n Limiti al conferimento di nuovi incarichi direttivi o semidirettivi  \n 1. Il magistrato cui sono state conferite funzioni direttive o semidirettive non pu\u00f2 in ogni caso chiedere il conferimento di un ulteriore incarico direttivo o semidirettivo, ad esclusione di quelli di primo presidente della Corte di cassazione e di procuratore generale presso la Corte di cassazione, prima di cinque anni dal giorno in cui ha assunto le funzioni.\u00bb. \n\n\n\n8. All'articolo 51, comma 1, del decreto legislativo 5 aprile 2006, n. 160, le parole: \u00abdalla scadenza del periodo di cui all'articolo 11, commi 10, 11 e 12, del presente decreto\u00bb sono sostituite dalle seguenti: \u00abdalla scadenza del periodo di cui all'articolo 11-ter, commi 3, 4, 5, 6 e 7\u00bb. \n\n\n\n9. All'articolo 52, dopo il comma 1 \u00e8 aggiunto il seguente: \n \u00ab1-bis. Con riguardo ai magistrati in servizio presso la Corte di cassazione e la Procura generale presso la Corte di cassazione, le funzioni che il presente decreto attribuisce al presidente della corte di appello, al procuratore generale presso la medesima, al consiglio giudiziario e al consiglio dell'ordine degli avvocati sono svolte, rispettivamente, dal primo presidente della Corte di cassazione, dal procuratore generale presso la medesima, dal Consiglio direttivo e dal Consiglio nazionale forense.\u00bb. \n\n\n\n Note all'art. 5: \n - Si riporta il testo degli articoli 1, 2, 7, 12, 13, 51 e 52 del decreto legislativo 5 aprile 2006, n. 160 (Nuova disciplina dell'accesso in magistratura, nonch\u00e9 in materia di progressione economica e di funzioni dei magistrati, a norma dell'art. 1, comma 1, lettera a), della legge 25 luglio 2005, n. 150), come modificato dal presente decreto: \n \u00abArt. 1 (Concorso per magistrato ordinario). - 1. La nomina a magistrato ordinario si consegue mediante un concorso per esami bandito con cadenza di norma annuale in relazione ai posti vacanti e a quelli che si renderanno vacanti nel quadriennio successivo, per i quali, in ragione dello stanziamento deliberato, pu\u00f2 essere attivata la procedura di reclutamento. \n 1-bis. Ai fini di cui al comma 1, il Ministero della giustizia determina annualmente, entro il mese di febbraio, i posti che si sono resi quelli che si renderanno vacanti nel quadriennio successivo e ne d\u00e0 comunicazione al Consiglio superiore della magistratura. \n 2. Il concorso per esami consiste in una prova scritta, effettuata con le procedure di cui all'articolo 8 del regio decreto 15 ottobre 1925, n. 1860, e successive modificazioni, e in una prova orale. Con decreto del Ministro della giustizia possono essere disciplinate le modalit\u00e0 di svolgimento della prova scritta mediante strumenti informatici. \n 3. La prova scritta ha la prevalente funzione di verificare la capacit\u00e0 di inquadramento teorico-sistematico dei candidati, alla luce dei principi generali dell'ordinamento, e consiste nello svolgimento di tre elaborati scritti, rispettivamente vertenti sul diritto civile, sul diritto penale e sul diritto amministrativo, anche alla luce dei principi costituzionali e dell'Unione europea. \n 4. La prova orale verte su: \n a) diritto civile ed elementi fondamentali di diritto romano; \n b) procedura civile; \n c) diritto penale; \n d) procedura penale; \n e) diritto amministrativo, costituzionale e tributario; \n f) diritto commerciale e diritto della crisi e dell'insolvenza; \n g) diritto del lavoro e della previdenza sociale; \n h) diritto dell'Unione europea; \n i) diritto internazionale pubblico e privato; \n l) elementi di informatica giuridica e di ordinamento giudiziario; \n m) colloquio su una lingua straniera, indicata dal candidato all'atto della domanda di partecipazione al concorso, scelta fra le seguenti: inglese, spagnolo, francese e tedesco; \n m-bis) colloquio psico-attitudinale diretto a verificare l'assenza di condizioni di inidoneit\u00e0 alla funzione giudiziaria, come individuate dal Consiglio superiore della magistratura con propria delibera. \n 5. Sono ammessi alla prova orale i candidati che ottengono non meno di dodici ventesimi di punti in ciascuna delle materie della prova scritta. Conseguono l'idoneit\u00e0 i candidati che ottengono non meno di sei decimi in ciascuna delle materie della prova orale di cui al comma 4, lettere da a) a l), e un giudizio di sufficienza nel colloquio sulla lingua straniera prescelta e una valutazione di idoneit\u00e0 psico-attitudinale, e comunque una votazione complessiva nelle due prove non inferiore a centootto punti. Non sono ammesse frazioni di punto. Agli effetti di cui all'art. 3 della legge 7 agosto 1990, n. 241, e successive modificazioni, il giudizio in ciascuna delle prove scritte e orali \u00e8 motivato con l'indicazione del solo punteggio numerico, mentre l'insufficienza nel colloquio sulla lingua straniera o nel colloquio psico-attitudinale \u00e8 motivata con la sola formula \"non idoneo\". \n 5-bis. Terminata la valutazione degli elaborati scritti, i candidati ammessi alla prova orale, esclusivamente ai fini dello svolgimento del colloquio psico-attitudinale di cui al comma 4, lettera m-bis), sostengono i test psico-attitudinali individuati dal Consiglio superiore della magistratura, per le medesime finalit\u00e0, nel rispetto delle linee guida e degli standard internazionali di psicometria. Il colloquio psico-attitudinale, diretto dal presidente della seduta con l'ausilio dell'esperto psicologo nominato ai sensi del comma 6, si svolge dinanzi alla commissione o alla sottocommissione competente per la prova orale, cui \u00e8 rimessa la valutazione anche dell'idoneit\u00e0 psico-attitudinale. \n 6. Con decreto del Ministro della giustizia, previa delibera del Consiglio superiore della magistratura, terminata la valutazione degli elaborati scritti, sono nominati componenti della commissione esaminatrice, su proposta del Consiglio universitario nazionale, docenti universitari delle lingue indicate dai candidati ammessi alla prova orale e docenti universitari titolari di insegnamenti nelle materie psicologiche. I commissari cos\u00ec nominati partecipano in soprannumero ai lavori della commissione, ovvero di una o di entrambe le sottocommissioni, se formate, limitatamente alle prove orali relative, rispettivamente, alla lingua straniera della quale sono docenti e al colloquio psico-attitudinale. \n 7. Nulla \u00e8 innovato in ordine agli specifici requisiti previsti dal decreto del Presidente della Repubblica 26 luglio 1976, n. 752, e successive modificazioni, per la copertura dei posti di magistrato nella provincia di Bolzano, fermo restando, comunque, che la lingua straniera prevista dal comma 4, lettera m), del presente articolo deve essere diversa rispetto a quella obbligatoria per il conseguimento dell'impiego.\u00bb \n \u00abArt. 2 (Requisiti per l'ammissione al concorso per esami). - 1. Al concorso per esami, tenuto conto che ai fini dell'anzianit\u00e0 minima di servizio necessaria per l'ammissione non sono cumulabili le anzianit\u00e0 maturate in pi\u00f9 categorie fra quelle previste, sono ammessi: \n a) i magistrati amministrativi e contabili; \n b) i procuratori dello Stato che non sono incorsi in sanzioni disciplinari; \n c) i dipendenti dello Stato, con qualifica dirigenziale o appartenenti ad una delle posizioni dell'area C prevista dal vigente contratto collettivo nazionale di lavoro, comparto Ministeri, con almeno cinque anni di anzianit\u00e0 nella qualifica, che abbiano costituito il rapporto di lavoro a seguito di concorso per il quale era richiesto il possesso del diploma di laurea in giurisprudenza conseguito, salvo che non si tratti di seconda laurea, al termine di un corso universitario di durata non inferiore a quattro anni e che non sono incorsi in sanzioni disciplinari; \n d) gli appartenenti al personale universitario di ruolo docente di materie giuridiche in possesso del diploma di laurea in giurisprudenza che non sono incorsi in sanzioni disciplinari; \n e) i dipendenti, con qualifica dirigenziale o appartenenti alla ex area direttiva, della pubblica amministrazione, degli enti pubblici a carattere nazionale e degli enti locali, che abbiano costituito il rapporto di lavoro a seguito di concorso per il quale era richiesto il possesso del diploma di laurea in giurisprudenza conseguito, salvo che non si tratti di seconda laurea, al termine di un corso universitario di durata non inferiore a quattro anni, con almeno cinque anni di anzianit\u00e0 nella qualifica o, comunque, nelle predette carriere e che non sono incorsi in sanzioni disciplinari; \n f) gli avvocati iscritti all'albo che non sono incorsi in sanzioni disciplinari; \n g) coloro i quali hanno svolto le funzioni di magistrato onorario per almeno sei anni senza demerito, senza essere stati revocati e che non sono incorsi in sanzioni disciplinari; \n h) i laureati in possesso del diploma di laurea in giurisprudenza conseguito al termine di un corso universitario di durata prevista non inferiore a quattro anni; \n i); \n l). \n 2. Sono ammessi al concorso per esami i candidati che soddisfino le seguenti condizioni: \n a) essere cittadino italiano; \n b) avere l'esercizio dei diritti civili; \n b-bis) essere di condotta incensurabile; \n b-ter) non essere stati dichiarati per quattro volte non idonei nel concorso per esami di cui all'art. 1, comma 1, alla data di scadenza del termine per la presentazione della domanda; \n c) possedere gli altri requisiti richiesti dalle leggi vigenti. \n 3. \n 4. Il Consiglio superiore della magistratura non ammette al concorso i candidati che, per le informazioni raccolte, non risultano di condotta incensurabile. Qualora non si provveda alla ammissione con riserva, il provvedimento di esclusione \u00e8 comunicato agli interessati almeno trenta giorni prima dello svolgimento della prova scritta. \n 5. Ai concorsi per l'accesso in magistratura indetti fino al quinto anno successivo alla data di acquisto di efficacia del primo dei decreti legislativi emanati nell'esercizio della delega di cui all'art. 1, comma 1, lettera a), della legge 25 luglio 2005, n. 150, sono ammessi, oltre a coloro che sono in possesso dei requisiti per l'ammissione al concorso di cui al presente articolo, anche coloro che hanno conseguito la laurea in giurisprudenza a seguito di corso universitario di durata non inferiore a quattro anni, essendosi iscritti al relativo corso di laurea anteriormente all'anno accademico 1998-1999. L'accesso al concorso avviene con le modalit\u00e0 di cui al presente articolo.\u00bb \n \u00abArt. 7 (Limiti di ammissibilit\u00e0 ed esclusioni in relazione a successivi concorsi in magistratura). - 1.\n Coloro che sono stati dichiarati non idonei per quattro volte in concorsi per l'ammissione in magistratura non possono essere ammessi ad altri concorsi in magistratura. \n 2. Agli effetti dell'ammissibilit\u00e0 ad ulteriori concorsi, si considera separatamente ciascun concorso svoltosi secondo i precedenti ordinamenti. \n 3. L'espulsione del candidato dopo la dettatura del tema, durante le prove scritte, equivale ad inidoneit\u00e0. \n 4. Il Consiglio superiore della magistratura, sentito l'interessato, pu\u00f2 escludere da uno o pi\u00f9 successivi concorsi chi, durante lo svolgimento delle prove scritte di un concorso, \u00e8 stato espulso per comportamenti fraudolenti, diretti ad acquisire o ad utilizzare informazioni non consentite, o per comportamenti violenti che comunque abbiano turbato le operazioni del concorso.\u00bb  \u00abArt. 12 (Requisiti e criteri per il conferimento delle funzioni). - 1. Il conferimento delle funzioni di cui all'art. 10 avviene a domanda degli interessati, mediante una procedura concorsuale per soli titoli alla quale possono partecipare, salvo quanto previsto dal comma 11, tutti i magistrati che abbiano conseguito almeno la valutazione di professionalit\u00e0 richiesta. In caso di esito negativo di due procedure concorsuali per inidoneit\u00e0 dei candidati o per mancanza di candidature, qualora il Consiglio superiore della magistratura ritenga sussistere una situazione di urgenza che non consente di procedere a nuova procedura concorsuale, il conferimento di funzioni avviene anche d'ufficio. \n 2. Per il conferimento delle funzioni di cui all'art. 10, comma 3, \u00e8 richiesta la sola delibera di conferimento delle funzioni giurisdizionali al termine del periodo di tirocinio, salvo quanto previsto dal comma 2 dell'art. 13. \n 3. Per il conferimento delle funzioni di cui all'art. 10, commi 4 e 7, \u00e8 richiesto il conseguimento almeno della seconda valutazione di professionalit\u00e0. \n 4. Per il conferimento delle funzioni di cui all'art. 10, comma 8, \u00e8 richiesto il conseguimento almeno della terza valutazione di professionalit\u00e0. \n 5. Per il conferimento delle funzioni di cui all'art. 10, commi 5, 6, 7-bis, 9 e 11, \u00e8 richiesto il conseguimento almeno della quarta valutazione di professionalit\u00e0, salvo quanto previsto dal comma 14 del presente articolo. Per il conferimento delle funzioni di cui all'articolo 10, comma 6, \u00e8 inoltre richiesto l'effettivo esercizio delle funzioni giudicanti o requirenti di primo o di secondo grado per almeno dieci anni. A questo fine, non si tiene conto dei periodi trascorsi fuori del ruolo organico della magistratura. \n 6. Per il conferimento delle funzioni di cui all'art. 10, comma 10, \u00e8 richiesto il conseguimento almeno della terza valutazione di professionalit\u00e0. \n 7. Per il conferimento delle funzioni di cui all'art. 10, commi 12, 13 e 14, \u00e8 richiesto il conseguimento almeno della quinta valutazione di professionalit\u00e0. \n 8. Per il conferimento delle funzioni di cui all'art. 10, comma 15, \u00e8 richiesto il conseguimento almeno della sesta valutazione di professionalit\u00e0. \n 9. Per il conferimento delle funzioni di cui all'art. 10, comma 16, \u00e8 richiesto il conseguimento almeno della settima valutazione di professionalit\u00e0. \n 10. Per il conferimento delle funzioni di cui all'art. 10, commi 7, 8, 9, 10 e 11, oltre agli elementi desunti attraverso le valutazioni di cui all'art. 11, commi 3 e 5, sono specificamente valutate le pregresse esperienze di direzione, di organizzazione, di collaborazione e di coordinamento investigativo nazionale, con particolare riguardo ai risultati conseguiti, i corsi di formazione in materia organizzativa e gestionale frequentati nonch\u00e9 ogni altro elemento, acquisito anche al di fuori del servizio in magistratura, che evidenzi l'attitudine direttiva. \n 11. Per il conferimento delle funzioni di cui all'art. 10, commi 14, 15 e 16, oltre agli elementi desunti attraverso le valutazioni di cui all'art. 11, commi 3 e 5, il magistrato, alla data della vacanza del posto da coprire, deve avere svolto funzioni di legittimit\u00e0 per almeno quattro anni; devono essere, inoltre, valutate specificamente le pregresse esperienze di direzione, di organizzazione, di collaborazione e di coordinamento investigativo nazionale, con particolare riguardo ai risultati conseguiti, i corsi di formazione in materia organizzativa e gestionale frequentati anche prima dell'accesso alla magistratura nonch\u00e9 ogni altro elemento che possa evidenziare la specifica attitudine direttiva. \n 12. Ai fini di quanto previsto dai commi 10 e 11, l'attitudine direttiva \u00e8 riferita alla capacit\u00e0 di organizzare, di programmare e di gestire l'attivit\u00e0 e le risorse in rapporto al tipo, alla condizione strutturale dell'ufficio e alle relative dotazioni di mezzi e di personale; \u00e8 riferita altres\u00ec alla propensione all'impiego di tecnologie avanzate, nonch\u00e9 alla capacit\u00e0 di valorizzare le attitudini dei magistrati e dei funzionari, nel rispetto delle individualit\u00e0 e delle autonomie istituzionali, di operare il controllo di gestione sull'andamento generale dell'ufficio, di ideare, programmare e realizzare, con tempestivit\u00e0, gli adattamenti organizzativi e gestionali e di dare piena e compiuta attuazione a quanto indicato nel progetto di organizzazione tabellare. \n 13. (abrogato). \n 14. In deroga a quanto previsto al comma 5, per il conferimento delle funzioni di legittimit\u00e0, limitatamente al 10 per cento dei posti vacanti, \u00e8 prevista una procedura valutativa riservata ai magistrati che hanno conseguito la seconda o la terza valutazione di professionalit\u00e0 in possesso di titoli professionali e scientifici adeguati. Si applicano le disposizioni dell'articolo 12-bis ma il conferimento delle funzioni di legittimit\u00e0, per effetto del presente comma, \u00e8 possibile a condizione che il candidato abbia ottenuto dalla commissione di cui all'articolo 12-bis, comma 2, il giudizio di \u00abottimo\u00bb. Il conferimento delle funzioni di legittimit\u00e0 per effetto del presente comma non produce alcun effetto sul trattamento giuridico ed economico spettante al magistrato, n\u00e9 sulla collocazione nel ruolo di anzianit\u00e0 o ai fini del conferimento di funzioni di merito. \n 15. (abrogato). \n 16. (abrogata). \n 17. (abrogata).\u00bb \n \u00abArt. 13 (Attribuzione delle funzioni e passaggio dalle funzioni giudicanti a quelle requirenti e viceversa).\n - 1. L'assegnazione di sede, il passaggio dalle funzioni giudicanti a quelle requirenti, il conferimento delle funzioni semidirettive e direttive sono disposti dal Consiglio superiore della magistratura con provvedimento motivato, previo parere del consiglio giudiziario. \n 1-bis. Il Consiglio superiore della Magistratura provvede al conferimento delle funzioni direttive e semidirettive: \n a) nel caso di collocamento a riposo del titolare per raggiunto limite di et\u00e0 o di decorrenza del termine ottennale previsto dagli articoli 45 e 46 del presente decreto, entro la data di vacanza del relativo ufficio; \n b) negli altri casi, entro sei mesi dalla pubblicazione della vacanza. \n 1-ter. In caso di inosservanza dei termini di cui al comma 1-bis, il presidente della Commissione referente, entro il termine di trenta giorni, provvede alla formulazione della proposta. \n 2. \n 3. Il passaggio da funzioni giudicanti a funzioni requirenti, e viceversa, non \u00e8 consentito all'interno dello stesso distretto, n\u00e9 all'interno di altri distretti della stessa regione, n\u00e9 con riferimento al capoluogo del distretto di corte di appello determinato ai sensi dell'art. 11 del codice di procedura penale in relazione al distretto nel quale il magistrato presta servizio all'atto del mutamento di funzioni. Il passaggio di cui al presente comma pu\u00f2 essere richiesto dall'interessato, per non pi\u00f9 di una volta nell'arco dell'intera carriera, entro il termine di sei anni dal maturare per la prima volta della legittimazione al tramutamento previsto dall'art. 194 dell'ordinamento giudiziario, di cui al regio decreto 30 gennaio 1941, n. 12. Oltre il termine temporale di cui al secondo periodo \u00e8 consentito, per una sola volta, il passaggio dalle funzioni giudicanti alle funzioni requirenti, quando l'interessato non abbia mai svolto funzioni giudicanti penali, nonch\u00e9 il passaggio dalle funzioni requirenti alle funzioni giudicanti civili o del lavoro in un ufficio giudiziario diviso in sezioni, ove vi siano posti vacanti in una sezione che tratti esclusivamente affari civili o del lavoro. In quest'ultimo caso, il magistrato non pu\u00f2 in alcun modo essere destinato, neppure in qualit\u00e0 di sostituto, a funzioni giudicanti di natura penale o miste, anche in occasione di successivi trasferimenti. In ogni caso, il passaggio pu\u00f2 essere disposto solo previa partecipazione ad un corso di qualificazione professionale e subordinatamente a un giudizio di idoneit\u00e0 allo svolgimento delle diverse funzioni, espresso dal Consiglio superiore della magistratura previo parere del consiglio giudiziario. Per tale giudizio di idoneit\u00e0 il consiglio giudiziario deve acquisire le osservazioni del presidente della corte di appello o del procuratore generale presso la medesima corte a seconda che il magistrato eserciti funzioni giudicanti o requirenti. Il presidente della corte di appello o il procuratore generale presso la stessa corte, oltre agli elementi forniti dal capo dell'ufficio, possono acquisire anche le osservazioni del presidente del consiglio dell'ordine degli avvocati e devono indicare gli elementi di fatto sulla base dei quali hanno espresso la valutazione di idoneit\u00e0. \n 4. Ferme restando tutte le procedure previste dal comma 3, il solo divieto di passaggio da funzioni giudicanti a funzioni requirenti, e viceversa, all'interno dello stesso distretto, all'interno di altri distretti della stessa regione e con riferimento al capoluogo del distretto di corte d'appello determinato ai sensi dell'art. 11 del codice di procedura penale in relazione al distretto nel quale il magistrato presta servizio all'atto del mutamento di funzioni, non si applica nel caso in cui il magistrato che chiede il passaggio a funzioni requirenti abbia svolto negli ultimi cinque anni funzioni esclusivamente civili o del lavoro ovvero nel caso in cui il magistrato chieda il passaggio da funzioni requirenti a funzioni giudicanti civili o del lavoro in un ufficio giudiziario diviso in sezioni, ove vi siano posti vacanti, in una sezione che tratti esclusivamente affari civili o del lavoro. Nel primo caso il magistrato non pu\u00f2 essere destinato, neppure in qualit\u00e0 di sostituto, a funzioni di natura civile o miste prima del successivo trasferimento o mutamento di funzioni. Nel secondo caso il magistrato non pu\u00f2 essere destinato, neppure in qualit\u00e0 di sostituto, a funzioni di natura penale o miste prima del successivo trasferimento o mutamento di funzioni. In tutti i predetti casi il tramutamento di funzioni pu\u00f2 realizzarsi soltanto in un diverso circondario ed in una diversa provincia rispetto a quelli di provenienza. Il tramutamento di secondo grado pu\u00f2 avvenire soltanto in un diverso distretto rispetto a quello di provenienza. La destinazione alle funzioni giudicanti civili o del lavoro del magistrato che abbia esercitato funzioni requirenti deve essere espressamente indicata nella vacanza pubblicata dal Consiglio superiore della magistratura e nel relativo provvedimento di trasferimento. \n 5. Per il passaggio da funzioni giudicanti a funzioni requirenti, e viceversa, l'anzianit\u00e0 di servizio \u00e8 valutata unitamente alle attitudini specifiche desunte dalle valutazioni di professionalit\u00e0 periodiche. \n 6. Per il conferimento delle funzioni di legittimit\u00e0 di cui all'art. 10, commi 15 e 16, nonch\u00e9 per il conferimento delle funzioni requirenti di cui ai commi 6 e 14 dello stesso art. 10 non opera alcuna delle limitazioni di cui al comma 3 del presente articolo. Per il conferimento delle funzioni giudicanti di legittimit\u00e0 di cui ai commi 6 e 14 dell'art. 10, che comportino il mutamento da requirente a giudicante, fermo restando il divieto di assegnazione di funzioni giudicanti penali, non operano le limitazioni di cui al comma 3 relative alla sede di destinazione. \n 7.\u00bb \n \u00abArt. 51 (Trattamento economico). - 1. Le somme indicate sono quelle derivanti dalla applicazione degli adeguamenti economici triennali fino alla data del 1\u00b0 gennaio 2006. Continuano ad applicarsi tutte le disposizioni in materia di progressione stipendiale dei magistrati ordinari e, in particolare, la legge 6 agosto 1984, n. 425, l'art. 50, comma 4, della legge 23 dicembre 2000, n. 388, l'adeguamento economico triennale di cui all'art. 24, commi 1 e 4, della legge 23 dicembre 1998, n. 448, della legge 2 aprile 1979, n. 97, e della legge 19 febbraio 1981, n. 27, e la progressione per classi e scatti, alle scadenze temporali ivi descritte e con decorrenza economica dal primo giorno del mese in cui si raggiunge l'anzianit\u00e0 prevista; il trattamento economico previsto dopo tredici anni di servizio dalla nomina \u00e8 corrisposto solo se la terza valutazione di professionalit\u00e0 \u00e8 stata positiva; nelle ipotesi di valutazione non positiva o negativa detto trattamento compete solo dopo la nuova valutazione, se positiva, e dalla scadenza del periodo di cui all'articolo 11-ter, commi 3, 4, 5, 6 e 7.\u00bb \n \u00abArt. 52 (Ambito di applicazione). - 1. Il presente decreto disciplina esclusivamente la magistratura ordinaria, nonch\u00e9, fatta eccezione per il capo I, quella militare in quanto compatibile. \n 1-bis. Con riguardo ai magistrati in servizio presso la Corte di cassazione e la Procura generale presso la Corte di cassazione, le funzioni che il presente decreto attribuisce al presidente della corte di appello, al procuratore generale presso la medesima, al consiglio giudiziario e al consiglio dell'ordine degli avvocati sono svolte, rispettivamente, dal primo presidente della Corte di cassazione, dal procuratore generale presso la medesima, dal Consiglio direttivo e dal Consiglio nazionale forense.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-06&atto.codiceRedazionale=24G00062&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:20:36.252928"}
{"text": "\n\n\nArt. 6\nModifiche al decreto-legge 21 giugno 2013, n. 69, convertito, con modificazioni, dalla legge 9 agosto 2013, n. 98\n\n\n\n\n1. All'articolo 73 del decreto-legge 21 giugno 2013, n. 69, convertito, con modificazioni, dalla legge 9 agosto 2013, n. 98, sono apportate le seguenti modificazioni: \n\na) al comma 1, dopo le parole: \u00abalmeno quadriennale\u00bb sono aggiunte le seguenti: \u00abe coloro che sono iscritti al medesimo corso e hanno superato tutti gli esami previsti,\u00bb; \n\nb) al comma 2, dopo le parole: \u00abnell'ordine,\u00bb sono aggiunte le seguenti: \u00aba coloro che hanno conseguito la laurea,\u00bb. \n\n\n\n\n Note all'art. 6: \n - Per l'art. 73 del citato decreto-legge 21 giugno 2013, n. 69, si veda nelle note alle premesse. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-06&atto.codiceRedazionale=24G00062&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:20:40.344681"}
{"text": "\n\n\nArt. 7\n Disposizioni di coordinamento\n\n\n1. All'articolo 7, comma 1, lettera a) del decreto legislativo 27 gennaio 2006, n. 25, le parole: \u00abdi cui all'articolo 7-bis, comma 3\u00bb sono sostituite dalle seguenti: \u00abdi cui all'articolo 7-bis, comma 1\u00bb. \n\n\n\n2. All'articolo 2, comma 4, del decreto legislativo 31 maggio 2016, n. 92, le parole: \u00aba norma dell'articolo 11 del decreto legislativo 5 aprile 2006, n. 160, in quanto compatibile\u00bb sono sostituite dalle seguenti: \u00aba norma degli articoli 11, 11-bis e 11-ter del decreto legislativo 5 aprile 2006, n. 160, in quanto compatibili\u00bb. \n\n\n\n3. All'articolo 18, comma 8, del decreto legislativo 13 luglio 2017, n. 116, le parole: \u00aba norma dell'articolo 11 del decreto legislativo 5 aprile 2006, n. 160, in quanto compatibile\u00bb sono sostituite dalle seguenti: \u00aba norma degli articoli 11, 11-bis e 11-ter del decreto legislativo 5 aprile 2006, n. 160, in quanto compatibili\u00bb. \n\n\n\n4. All'articolo 11, comma 2, del decreto legislativo 2 febbraio 2021, n. 9, le parole: \u00abai sensi dell'articolo 11 del decreto legislativo 5 aprile 2006, n. 160\u00bb sono sostituite dalle seguenti: \u00abai sensi degli articoli 11, 11-bis e 11-ter del decreto legislativo 5 aprile 2006, n. 160\u00bb. \n\n\n\n\n\n5. All'articolo 103 del decreto legislativo 6 settembre 2011, n. 159: \n\na) al comma 2, la parola: \u00abdue\u00bb \u00e8 sostituita dalla parola \u00abtre\u00bb e le parole: \u00abla terza valutazione di professionalit\u00e0\u00bb sono sostituite dalle seguenti: \u00abla valutazione di professionalit\u00e0 prevista dall'articolo 12 del decreto legislativo 5 aprile 2006, n. 160\u00bb; \n\nb) al comma 3, dopo le parole: \u00abe terroristica\u00bb sono aggiunte le seguenti: \u00abnonch\u00e9 nei procedimenti di cui all'articolo 371-bis, comma 4-bis, del codice di procedura penale\u00bb. \n\n\n\n\n Note all'art. 7: \n - Si riporta il testo dell'art. 7 del decreto legislativo 27 gennaio 2006, n. 25 (Istituzione del Consiglio direttivo della Corte di cassazione e nuova disciplina dei consigli giudiziari, a norma dell'art. 1, comma 1, lettera c), della L. 25 luglio 2005, n. 150), come modificato dal presente decreto: \n \u00abArt. 7 (Competenze del Consiglio direttivo della Corte di cassazione). - 1. Il Consiglio direttivo della Corte di cassazione esercita le seguenti competenze: \n a) formula il parere sulla tabella della Corte di cassazione di cui all'articolo 7-bis, comma 1, del regio decreto 30 gennaio 1941, n. 12, e successive modificazioni, nonch\u00e9 sui criteri per l'assegnazione degli affari e la sostituzione dei giudici impediti di cui all'art. 7-ter, commi 1 e 2, del medesimo regio decreto, proposti dal primo presidente della Corte di cassazione, verificando il rispetto dei criteri generali; \n b) formula i pareri per la valutazione di professionalit\u00e0 dei magistrati ai sensi dell'art. 11 del decreto legislativo 5 aprile 2006, n. 160, e successive modificazioni; \n c); \n d); \n e); \n f); \n g) formula pareri, su richiesta del Consiglio superiore della magistratura, su materie attinenti alle competenze ad esso attribuite; \n h) pu\u00f2 formulare proposte al comitato direttivo della Scuola superiore della magistratura in materia di programmazione della attivit\u00e0 didattica della Scuola.\u00bb. \n - Si riporta l'art. 2 del decreto legislativo 31 maggio 2016, n. 92 (Disciplina della sezione autonoma dei Consigli giudiziari per i magistrati onorari e disposizioni per la conferma nell'incarico dei giudici di pace, dei giudici onorari di tribunale e dei vice procuratori onorari in servizio), come modificato dal presente decreto: \n \u00abArt. 2 (Procedura di conferma). - 1. La domanda di conferma \u00e8 presentata, a pena di inammissibilit\u00e0, entro trenta giorni dall'entrata in vigore del presente decreto, al capo dell'ufficio giudiziario per il quale la conferma \u00e8 richiesta. Relativamente all'ufficio del giudice di pace la domanda di conferma \u00e8 presentata al presidente del tribunale nel cui circondario ha sede l'ufficio. La domanda di conferma \u00e8 trasmessa al Consiglio giudiziario. \n 2. Il presidente del tribunale o il procuratore della Repubblica redigono un rapporto sull'attivit\u00e0 svolta dal magistrato onorario, relativo alla capacit\u00e0, alla laboriosit\u00e0, alla diligenza, all'impegno ed ai requisiti dell'indipendenza, dell'imparzialit\u00e0 e dell'equilibrio. Ai fini della redazione del rapporto sono esaminati, a campione, almeno dieci verbali di udienza e dieci provvedimenti, relativi ai due anni precedenti. Il rapporto, unitamente alla copia degli atti e dei provvedimenti esaminati, all'autorelazione del magistrato onorario, alle statistiche dell'attivit\u00e0 svolta nei due anni precedenti e ad ogni altro documento ritenuto utile, \u00e8 trasmesso al Consiglio giudiziario. \n 3. Il Consiglio giudiziario stabilisce, con delibera da adottarsi entro trenta giorni dalla data di entrata in vigore del presente decreto, i criteri per la selezione dei verbali di udienza e dei provvedimenti. \n 4. La sezione autonoma per i magistrati onorari del Consiglio giudiziario di cui all'art. 10 del decreto legislativo 27 gennaio 2006, n. 25, come modificato dal presente decreto, esprime il giudizio di idoneit\u00e0 ai fini della conferma. Il giudizio \u00e8 espresso a norma degli articoli 11, 11-bis e 11-ter del decreto legislativo 5 aprile 2006, n. 160, in quanto compatibili, previa audizione dell'interessato, se ritenuta necessaria, e sulla base degli elementi di cui al comma 2, tenuto conto altres\u00ec del parere del Consiglio dell'ordine territoriale forense del circondario in cui ha sede l'ufficio presso il quale il magistrato onorario ha esercitato le funzioni. Il parere del Consiglio dell'ordine territoriale forense indica i fatti specifici incidenti sulla idoneit\u00e0 a svolgere le funzioni, con particolare riguardo, se esistenti, alle situazioni concrete e oggettive di esercizio non indipendente della funzione e ai comportamenti che denotino mancanza di equilibrio o di preparazione giuridica. \n 5. Non possono essere confermati i magistrati onorari che hanno riportato, in forza di provvedimento definitivo, due o pi\u00f9 sanzioni disciplinari diverse dall'ammonimento. \n 6. Il Consiglio superiore della magistratura, acquisito il giudizio di cui al comma 4, delibera sulla domanda di conferma. \n 7. Il Ministro della giustizia dispone la conferma con decreto. \n 8. La procedura di conferma \u00e8 definita entro ventiquattro mesi dalla costituzione della sezione autonoma per i magistrati onorari di cui all'art. 10 del decreto legislativo 27 gennaio 2006, n. 25, come modificato dal presente decreto. \n 9. I magistrati onorari rimangono in servizio fino alla definizione della procedura di conferma di cui al presente articolo. La conferma dell'incarico produce effetti a far data dall'entrata in vigore del presente decreto. In caso di mancata conferma, i magistrati onorari cessano dall'incarico dal momento della comunicazione del relativo provvedimento del Consiglio superiore della magistratura. \n 10. Per i magistrati onorari che, all'esito dell'elezione straordinaria prevista dall'art. 5, compongono la sezione autonoma di cui all'art. 10 del decreto legislativo 27 gennaio 2006, n. 25, come modificato dal presente decreto, non si fa luogo al giudizio di cui al comma 4 e la valutazione di idoneit\u00e0 \u00e8 espressa, sulla base degli elementi di cui ai commi 2 e 4, dal Consiglio superiore della magistratura in sede di deliberazione sulla domanda di conferma.\u00bb. \n - Si riporta il testo dell'art. 18 del decreto legislativo 13 luglio 2017, n. 116 (Riforma organica della magistratura onoraria e altre disposizioni sui giudici di pace, nonch\u00e9 disciplina transitoria relativa ai magistrati onorari in servizio, a norma della legge 28 aprile 2016, n. 57), come modificato dal presente decreto: \n \u00abArt. 18 (Durata dell'ufficio e conferma). - 1.\n L'incarico di magistrato onorario ha la durata di quattro anni. Alla scadenza, l'incarico pu\u00f2 essere confermato, a domanda, per un secondo quadriennio. \n 2. L'incarico di magistrato onorario non pu\u00f2, comunque, essere svolto per pi\u00f9 di otto anni complessivi, anche non consecutivi, includendo nel computo l'attivit\u00e0 comunque svolta quale magistrato onorario, indipendentemente dal tipo di funzioni e compiti esercitati tra quelli disciplinati dal presente decreto. \n 3. In ogni caso, l'incarico cessa al compimento del sessantacinquesimo anno di et\u00e0. \n 4. La domanda di conferma \u00e8 presentata, a pena di inammissibilit\u00e0, almeno sei mesi prima della scadenza del quadriennio, al capo dell'ufficio giudiziario presso il quale il magistrato onorario esercita la funzione.\n Relativamente all'ufficio del giudice di pace la domanda di conferma \u00e8 presentata al presidente del tribunale nel cui circondario ha sede l'ufficio. La domanda \u00e8 trasmessa alla sezione autonoma per i magistrati onorari del consiglio giudiziario di cui all'art. 10 del decreto legislativo 27 gennaio 2006, n. 25. \n 5. Unitamente alla domanda, sono trasmessi alla sezione autonoma per i magistrati onorari del consiglio giudiziario: \n a) un rapporto del capo dell'ufficio o del coordinatore dell'ufficio del giudice di pace sull'attivit\u00e0 svolta e relativo alla capacit\u00e0, alla laboriosit\u00e0, alla diligenza, all'impegno ed ai requisiti dell'indipendenza, dell'imparzialit\u00e0 e dell'equilibrio nonch\u00e9 sulla partecipazione alle riunioni periodiche di cui all'art. 22, commi 1 e 2; \n b) copia degli atti e dei provvedimenti esaminati ai fini della redazione del rapporto di cui alla lettera a); \n c) le relazioni redatte dai magistrati professionali che il magistrato onorario coadiuva a norma degli articoli 10, comma 10, e 16, comma 1; \n d) l'autorelazione del magistrato onorario; \n e) le statistiche comparate sull'attivit\u00e0 svolta, distinte per tipologie di procedimenti e di provvedimenti, ed ogni altro documento ritenuto utile. \n 6. Ai fini della redazione del rapporto di cui al comma 5, lettera a), sono esaminati, a campione, almeno venti verbali di udienza e venti provvedimenti, relativi al periodo oggetto di valutazione. La sezione autonoma per i magistrati onorari del consiglio giudiziario stabilisce i criteri per la selezione dei verbali di udienza e dei provvedimenti. \n 7. Almeno due mesi prima della scadenza del quadriennio, la sezione autonoma per i magistrati onorari del consiglio giudiziario, acquisiti i documenti di cui al comma 5, il parere di cui al comma 8, lettera c), e l'attestazione della struttura della formazione decentrata di cui all'art. 22, comma 3, esprime, con riguardo al magistrato onorario che ha presentato domanda di conferma, se necessario previa audizione dell'interessato, un giudizio di idoneit\u00e0 a svolgere le funzioni e lo trasmette al Consiglio superiore della magistratura. \n 8. Il giudizio \u00e8 espresso a norma degli articoli 11, 11-bis e 11-ter del decreto legislativo 5 aprile 2006, n. 160, in quanto compatibili, ed \u00e8 reso sulla base degli elementi di cui ai commi 5 e 6, nonch\u00e9 dei seguenti, ulteriori elementi: \n a) l'effettiva partecipazione alle attivit\u00e0 di formazione organizzate ai sensi dell'art. 22, comma 3, salvo che l'assenza dipenda da giustificato motivo; \n b) l'effettiva partecipazione alle riunioni periodiche di cui all'art. 22; \n c) il parere del consiglio dell'ordine territoriale forense del circondario in cui ha sede l'ufficio presso il quale il magistrato onorario ha esercitato le funzioni, nel quale sono indicati i fatti specifici incidenti sulla idoneit\u00e0 a svolgere le funzioni, con particolare riguardo, se esistenti, alle situazioni concrete e oggettive di esercizio non indipendente della funzione e ai comportamenti che denotino mancanza di equilibrio o di preparazione giuridica. \n 9. Il Consiglio superiore della magistratura, acquisito il giudizio di cui al comma 7, delibera sulla domanda di conferma. \n 10. Il Ministro della giustizia dispone la conferma con decreto. \n 11. \u00c8 valutato negativamente ai fini della conferma nell'incarico l'aver privilegiato la definizione di procedimenti di natura seriale, salvo che non risponda a specifiche esigenze dell'ufficio. \n 12. I magistrati onorari che hanno in corso la procedura di conferma nell'incarico rimangono in servizio fino alla definizione della procedura di cui al presente articolo. La procedura di conferma deve definirsi entro dodici mesi dalla scadenza del quadriennio. Se la conferma non \u00e8 disposta nel rispetto del termine di cui al secondo periodo, il magistrato onorario non pu\u00f2 esercitare le funzioni giudiziarie onorarie, n\u00e9 svolgere i compiti e le attivit\u00e0 previsti dalle disposizioni di cui ai Capi III e IV del presente decreto, con sospensione dall'indennit\u00e0, sino all'adozione del decreto di cui al comma 10. \n 13. La conferma dell'incarico produce effetti con decorrenza dal primo giorno successivo alla scadenza del quadriennio gi\u00e0 decorso. In caso di mancata conferma, i magistrati onorari in servizio a norma del comma 12, primo periodo, cessano dall'incarico dal momento della comunicazione del relativo provvedimento del Consiglio superiore della magistratura. \n 14. Ai magistrati onorari che hanno esercitato per otto anni le funzioni e i compiti attribuitigli \u00e8 riconosciuta preferenza, a parit\u00e0 di merito, a norma dell'art. 5 del decreto del Presidente della Repubblica 9 maggio 1994, n. 487, nei concorsi indetti dalle amministrazioni dello Stato.\u00bb. \n - Si riporta il testo dell'art. 11 del decreto legislativo 2 febbraio 2021, n. 9 (Disposizioni per l'adeguamento della normativa nazionale alle disposizioni del regolamento (UE) 2017/1939 del Consiglio, del 12 ottobre 2017, relativo all'attuazione di una cooperazione rafforzata sull'istituzione della Procura europea \u00abEPPO\u00bb), come modificato dal presente decreto: \n \u00abArt. 11 (Valutazioni di professionalit\u00e0 dei procuratori europei delegati). - 1. Ai fini della procedura di valutazione della professionalit\u00e0 di cui all'art. 11 del decreto legislativo 5 aprile 2006, n. 160, come modificato dall'art. 2, comma 2, della legge 30 luglio 2007, n. 111, il Consiglio superiore della magistratura richiede alla Procura europea di trasmettere: \n a) un rapporto informativo sull'attivit\u00e0 svolta dal magistrato nominato procuratore europeo delegato e i relativi dati statistici; \n b) copia dei precedenti rapporti di valutazione del rendimento; \n c) notizie relative alle eventuali decisioni di riassegnazione dei casi assunte dalla camera permanente per i motivi di cui all'art. 28, paragrafo 3, del regolamento; \n d) un aggiornamento delle informazioni di cui all'art. 6, comma 4. \n 2. La documentazione di cui al comma 1, unitamente a quella in precedenza acquisita sull'attivit\u00e0 del procuratore europeo delegato ai sensi dell'art. 6, comma 4, \u00e8 trasmessa dal Consiglio superiore della magistratura al Consiglio giudiziario della Corte di appello di Roma ed \u00e8 utilizzata ai fini delle valutazioni di professionalit\u00e0, ai sensi degli articoli 11, 11-bis e 11-ter del decreto legislativo 5 aprile 2006, n. 160.\u00bb. \n - Per l'art. 103 del citato decreto legislativo 6 settembre 2011, n. 159, si vedano le note alle premesse al presente decreto. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-06&atto.codiceRedazionale=24G00062&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:20:44.438635"}
{"text": "\n\n\nArt. 8\n Disposizioni transitorie\n\n\n1. Il Consiglio superiore della magistratura adotta le delibere necessarie a dare attuazione alle disposizioni introdotte dal presente decreto entro novanta giorni dalla data della sua entrata in vigore. \n\n\n\n2. Le disposizioni di cui all'articolo 1 del decreto legislativo n. 160 del 2006, come modificato dal presente decreto, si applicano ai concorsi banditi in data successiva al 31 dicembre 2025. \n\n\n\n3. Le disposizioni di cui all'articolo 11, comma 1, secondo e terzo periodo, del decreto legislativo n. 160 del 2006, come sostituito dal presente decreto, si applicano ai magistrati che hanno assunto le cariche da esso previste dopo la data della sua entrata in vigore. \n\n\n\n4. Le disposizioni di cui all'articolo 46-terdecies del decreto legislativo n. 160 del 2006 si applicano ai magistrati che hanno assunto le funzioni direttive o semidirettive a seguito di procedure pubblicate dopo la data di entrata in vigore del presente decreto. \n\n\n\n Note all'art. 8: \n - Per l'art. 1 del citato decreto legislativo 5 aprile 2006, n. 160, si veda nelle note all'art. 5 del presente decreto. \n - Per gli articoli 11 e 46-terdecies del citato decreto legislativo 5 aprile 2006, n. 160, si veda l'art. 5 del presente decreto. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-06&atto.codiceRedazionale=24G00062&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:20:48.530208"}
{"text": "\n\n\nArt. 9\n Disposizioni finanziarie\n\n\n1. Dall'attuazione del presente decreto non devono derivare nuovi o maggiori oneri a carico della finanza pubblica. Le amministrazioni interessate provvedono ai relativi adempimenti nell'ambito delle risorse umane, strumentali e finanziarie disponibili a legislazione vigente. \n\n\n\nIl presente decreto, munito del sigillo dello Stato, sar\u00e0 inserito nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarlo e di farlo osservare. \n Dato a Roma, add\u00ec 28 marzo 2024 \nMATTARELLA\nMeloni, Presidente del Consiglio dei ministri\nNordio, Ministro della giustizia\nGiorgetti, Ministro dell'economia e delle finanze\nBernini, Ministro dell'universit\u00e0 e della ricerca\nVisto, il Guardasigilli: Nordio\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-06&atto.codiceRedazionale=24G00062&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:20:52.621965"}
{"text": "\nIL MINISTRO DELLE IMPRESE\n\nE DEL MADE IN ITALY\n\n\ndi concerto con\n\n\nIL MINISTRO DELL'ECONOMIA\n\n\nE DELLE FINANZE\n\n\n\n\nVisto l'articolo 2 del decreto-legge 21 giugno 2013, n. 69, convertito, con modificazioni, dalla legge 9 agosto 2013, n. 98, e successive modifiche e integrazioni, che prevede, al comma 1, l'accesso delle micro, piccole e medie imprese a finanziamenti e ai contributi a tasso agevolato per gli investimenti, anche mediante operazioni di leasing finanziario, in macchinari, impianti, beni strumentali di impresa e attrezzature nuovi di fabbrica ad uso produttivo, nonch\u00e9 per gli investimenti in hardware, software ed in tecnologie digitali;\n\n\n\n\n\n\nVisti i commi 2 e 3 del medesimo articolo 2 del decreto-legge n. 69 del 2013, disciplinanti la concessione dei finanziamenti da parte di banche e societ\u00e0 di leasing finanziario, a valere su un plafond di provvista costituito presso la gestione separata di Cassa depositi e prestiti S.p.a.;\n\n\n\n\n\n\nVisto il comma 4 del citato articolo 2 del decreto-legge n. 69 del 2013, che prevede che il Ministero dello sviluppo economico conceda alle imprese di cui al comma 1 un contributo rapportato agli interessi calcolati sui finanziamenti sopraddetti;\n\n\n\n\n\n\nVista la convenzione 14 febbraio 2014, stipulata dal Ministero dello sviluppo economico, sentito il Ministero dell'economia e delle finanze, dall'Associazione bancaria italiana e da Cassa depositi e prestiti S.p.a., in attuazione dell'articolo 2, comma 7, del decreto-legge n. 69 del 2013, e successivi aggiornamenti e addendum;\n\n\n\n\n\n\nVisto l'articolo 8, comma 1, del decreto-legge 24 gennaio 2015, n. 3, convertito, con modificazioni, dalla legge 24 marzo 2015, n. 33, che prevede che i contributi di cui all'articolo 2, comma 4, del decreto-legge n. 69 del 2013 possono essere riconosciuti alle micro, piccole e medie imprese che abbiano ottenuto il finanziamento, compreso il leasing finanziario, non necessariamente a valere sul plafond di provvista costituito presso la gestione separata di Cassa depositi e prestiti S.p.A.;\n\n\n\n\n\n\nVisto il decreto-legge 30 aprile 2019, n. 34, convertito, con modificazioni, dalla legge 28 giugno, n. 58, recante \u00abMisure urgenti di crescita economica e per la risoluzione di specifiche situazioni di crisi\u00bb e, in particolare, l'articolo 21, che:\n\n\n\n\na) al comma 1, dispone che i contributi di cui all'articolo 2, comma 5, del decreto-legge 21 giugno 2013, n. 69, convertito, con modificazioni dalla legge 9 agosto 2013, n. 98, sono riconosciuti in favore delle micro, piccole e medie imprese, costituite in forma societaria, impegnate in processi di capitalizzazione, che intendono realizzare un programma di investimento;\n\n\nb) al comma 2, prevede che le agevolazioni sono concesse a fronte dell'impegno dei soci a sottoscrivere un aumento di capitale sociale dell'impresa, da versare in pi\u00f9 quote, in corrispondenza delle scadenze del piano di ammortamento del finanziamento;\n\n\nc) al comma 3, stabilisce che i contributi, fermo restando il rispetto delle intensit\u00e0 massime previste dalla applicabile normativa dell'Unione europea in materia di aiuti di Stato, sono rapportati agli interessi calcolati, in via convenzionale, sul finanziamento a un tasso annuo del:\n\n\n5 per cento, per le micro e piccole imprese;\n\n\n3,575 per cento, per le medie imprese;\n\n\nd) al comma 4, prevede che l'autorizzazione di spesa di cui all'articolo 1, comma 200, della legge 30 dicembre 2018, n. 145, prevista per i contributi di cui all'articolo 2, comma 5, del decreto-legge 21 giugno 2013, n. 69, \u00e8 integrata per i contributi di cui al presente articolo di euro 10 milioni per l'anno 2019, di euro 15 milioni per ciascuno degli anni dal 2020 al 2023 e di euro 10 milioni per l'anno 2024; al fine di assicurare l'operativit\u00e0 della misura, le predette risorse sono trasferite al Ministero dello sviluppo economico a inizio di ciascuna delle annualit\u00e0 previste;\n\n\ne) al comma 5, dispone che con decreto del Ministro dello sviluppo economico, di concerto con il Ministro dell'economia e delle finanze, ai sensi dell'articolo 17, comma 3 della legge 23 agosto 1988, n. 400, siano stabiliti i requisiti e le condizioni di accesso al contributo di cui al comma 3, le caratteristiche del programma di investimento, le modalit\u00e0 e i termini per l'esecuzione del piano di capitalizzazione dell'impresa beneficiaria da parte dei soci della medesima, nonch\u00e9 le cause e le modalit\u00e0 di revoca del contributo nel caso di mancato rispetto degli impegni assunti, ivi compresa la realizzazione del predetto piano di capitalizzazione;\n\n\n\n\nVisto l'articolo 1, comma 48, della legge 30 dicembre 2021, n. 234, che ha disposto il ripristino dell'erogazione in pi\u00f9 quote annuali del contributo di cui comma 4 dell'articolo 2 del decreto-legge n. 69 del 2013, ad eccezione delle domande con finanziamento di importo non superiore a 200.000 euro, per le quali il medesimo contributo pu\u00f2 essere erogato in un'unica soluzione nei limiti delle risorse disponibili;\n\n\n\n\n\n\nVisto il decreto del Ministro dello sviluppo economico, di concerto con il Ministro dell'economia e delle finanze, 22 aprile 2022, pubblicato nella Gazzetta Ufficiale della Repubblica italiana n. 139 del 16 giugno 2022, che definisce la nuova disciplina per l'acquisto da parte delle piccole e medie imprese di beni strumentali, in attuazione delle misure previste dall'articolo 2 del decreto-legge n. 69 del 2013, ai sensi dell'articolo 8, comma 1, del decreto-legge n. 3 del 2015;\n\n\n\n\n\n\nVista la legge 7 agosto 1990, n. 241 e successive modificazioni e integrazioni, recante norme in materia di procedimento amministrativo e di diritto di accesso ai documenti amministrativi;\n\n\n\n\n\n\nVisto il decreto legislativo 31 marzo 1998, n. 123 e successive modificazioni e integrazioni, recante \u00abDisposizioni per la razionalizzazione degli interventi di sostegno pubblico alle imprese, a norma dell'art. 4, comma 4, lettera c), della legge 15 marzo 1997, n. 59\u00bb;\n\n\n\n\n\n\nVista la definizione di micro, piccola e media impresa di cui alla raccomandazione della Commissione europea 2003/361/CE del 6 maggio 2003 e all'allegato 1 al regolamento (UE) n. 651/2014 della Commissione, del 17 giugno 2014, nonch\u00e9 al decreto del Ministro delle attivit\u00e0 produttive 18 aprile 2005, pubblicato nella Gazzetta Ufficiale della Repubblica italiana del 12 ottobre 2005, n. 238, recante l'adeguamento dei criteri di individuazione di piccole e medie imprese alla disciplina comunitaria;\n\n\n\n\n\n\nVisto il regolamento (UE) n. 651/2014 della Commissione, del 17 giugno 2014, pubblicato nella Gazzetta Ufficiale dell'Unione europea L 187 del 26 giugno 2014, e successive modificazioni e integrazioni, che dichiara alcune categorie di aiuti compatibili con il mercato interno in applicazione degli articoli 107 e 108 del trattato;\n\n\n\n\n\n\nVisto il regolamento (UE) n. 2022/2472 della Commissione, del 14 dicembre 2022, pubblicato nella Gazzetta Ufficiale dell'Unione europea L 327 del 21 dicembre 2022, e successive modificazioni e integrazioni, che dichiara compatibili con il mercato interno, in applicazione degli articoli 107 e 108 del trattato sul funzionamento dell'Unione europea, alcune categorie di aiuti nei settori agricolo e forestale e nelle zone rurali;\n\n\n\n\n\n\nVisto il regolamento (UE) n. 508/2014 del Parlamento europeo e del Consiglio, del 15 maggio 2014, pubblicato nella Gazzetta Ufficiale dell'Unione europea L 149 del 20 maggio 2014, relativo al Fondo europeo per gli affari marittimi e la pesca e che abroga i regolamenti (CE) n. 2328/2003, (CE) n. 861/2006, (CE) n. 1198/2006 e (CE) n. 791/2007 del Consiglio e il regolamento (UE) n. 1255/2011 del Parlamento europeo e del Consiglio e successive modificazioni e integrazioni;\n\n\n\n\n\n\nVisto il regolamento (UE) n. 2022/2473 della Commissione, del 14 dicembre 2022, pubblicato nella Gazzetta Ufficiale dell'Unione europea L 327 del 21 dicembre 2022, e successive modificazioni e integrazioni, che dichiara compatibili con il mercato interno, in applicazione degli articoli 107 e 108 del trattato sul funzionamento dell'Unione europea, alcune categorie di aiuti a favore delle imprese attive nel settore della produzione, trasformazione e commercializzazione dei prodotti della pesca e dell'acquacoltura;\n\n\n\n\n\n\nVista la legge 23 agosto 1988, n. 400 recante la disciplina dell'attivit\u00e0 di Governo e ordinamento della Presidenza del Consiglio dei Ministri;\n\n\n\n\n\n\nVisto in particolare l'articolo 17, comma 3, della legge 23 agosto 1988, n. 400, secondo cui \u00abCon decreto ministeriale possono essere adottati regolamenti nelle materie di competenza del ministro o di autorit\u00e0 sottordinate al ministro, quando la legge espressamente conferisca tale potere. Tali regolamenti, per materie di competenza di pi\u00f9 ministri, possono essere adottati con decreti interministeriali, ferma restando la necessit\u00e0 di apposita autorizzazione da parte della legge. I regolamenti ministeriali ed interministeriali non possono dettare norme contrarie a quelle dei regolamenti emanati dal Governo. Essi debbono essere comunicati al Presidente del Consiglio dei ministri prima della loro emanazione\u00bb;\n\n\n\n\n\n\nVista la legge 31 dicembre 2009, n. 196 sulla contabilit\u00e0 e finanza pubblica;\n\n\n\n\n\n\nVisto il decreto del Presidente della Repubblica 28 dicembre 2000, n. 445 Testo unico delle disposizioni legislative e regolamentari in materia di documentazione amministrativa;\n\n\n\n\n\n\nVisto l'articolo 21, comma 5, decreto-legge 30 aprile 2019, n. 34, convertito, con modificazioni, dalla legge 28 giugno, n. 58, che stabilisce di disciplinare il presente intervento con decreto del Ministro dello sviluppo economico, di concerto con il Ministro dell'economia e delle finanze da adottare ai sensi dell'articolo 17, comma 3 della legge 23 agosto 1988, n. 400;\n\n\n\n\n\n\nVisto il decreto-legge 11 novembre 2022, n. 173 coordinato con la legge di conversione 16 dicembre 2022, n. 204, recante Disposizioni urgenti in materia di riordino delle attribuzioni dei Ministeri e, in particolare, l'articolo 2 comma 1, stante il quale il Ministero dello sviluppo economico assume la denominazione di \u00abMinistero delle imprese e del made in Italy\u00bb;\n\n\n\n\nUdito il parere del Consiglio di Stato, espresso dalla sezione consultiva per gli atti normativi nell'adunanza del 10 ottobre 2023;\n\n\n\n\nVista la comunicazione inviata in data 5 dicembre 2023 alla Presidenza del Consiglio dei Ministri - Dipartimento per gli affari giuridici e legislativi, ai sensi dell'articolo 17, comma 3, della legge 23 agosto 1988, n. 400;\n\n\n\nAdotta\n il seguente regolamento:\nArt. 1\n Definizioni\n\n\n\n\n1. Ai fini del presente decreto sono adottate le seguenti definizioni: \n\na) \u00abdecreto-legge n. 34/2019\u00bb: decreto-legge 30 aprile 2019, n. 34, convertito, con modificazioni, dalla legge 28 giugno 2019, n. 58, recante \u00abMisure urgenti di crescita economica e per la risoluzione di specifiche situazioni di crisi\u00bb; \n\nb) \u00abdecreto 22/4/2022\u00bb: il decreto del Ministro dello sviluppo economico, di concerto con il Ministro dell'economia e delle finanze, del 22 aprile 2022, pubblicato nella Gazzetta Ufficiale della Repubblica italiana n. 139 del 16 giugno 2022, che definisce la nuova disciplina per l'acquisto da parte delle piccole e medie imprese di beni strumentali, in attuazione delle misure previste dall'articolo 2 del decreto-legge n. 69 del 2013, ai sensi dell'articolo 8, comma 1, del decreto-legge n. 3 del 2015; \n\nc) \u00abdecreto-legge n. 69/2013\u00bb: il decreto-legge 21 giugno 2013, n. 69, convertito, con modificazioni, dalla legge 9 agosto 2013, n. 98 e successive modifiche e integrazioni; \n\nd) \u00abbanca\u00bb: la banca italiana o la succursale di banca estera comunitaria o extracomunitaria operante in Italia e autorizzata all'esercizio dell'attivit\u00e0 bancaria di cui all'art. 13 del testo unico bancario (decreto legislativo 1\u00b0 settembre 1993, n. 385, e successive modifiche e integrazioni), aderente alle convenzioni di cui all'art. 2, comma 7, del decreto-legge n. 69/2013; \n\ne) \u00abconvenzione\u00bb: la convenzione stipulata in data 14 febbraio 2014 e successive modifiche ed integrazioni, tra il Ministero dello sviluppo economico, sentito il Ministero dell'economia e delle finanze, l'Associazione bancaria italiana e Cassa depositi e prestiti Spa ai sensi dell'art. 2, comma 7, del decreto-legge n. 69/2013; \n\nf) \u00abfinanziamento\u00bb: il finanziamento, bancario o in leasing finanziario, deliberato - ovvero contrattualizzato se di importo inferiore - a favore di una PMI da una banca o da un intermediario finanziario avente le caratteristiche di cui all'articolo 8 del decreto 22/4/2022; \n\ng) \u00abintermediario finanziario\u00bb: il soggetto autorizzato all'esercizio dell'attivit\u00e0 di leasing finanziario, nonch\u00e9 l'intermediario finanziario che statutariamente opera nei confronti delle piccole e medie imprese, iscritto all'albo previsto dall'art. 106, comma 1, del testo unico bancario e aderente alle convenzioni di cui all'art. 2, comma 7, del decreto-legge n. 69/2013, purch\u00e9 garantito, ai soli fini dell'utilizzo del plafond di provvista costituito presso Cassa depositi e prestiti Spa, da una banca aderente alle medesime convenzioni di cui al predetto art. 2, comma 7, del decreto-legge n. 69/2013; \n\nh) \u00abMinistero\u00bb: il Ministero delle imprese e del made in Italy; \n\ni) \u00abPMI\u00bb: le piccole e medie imprese in possesso dei requisiti per l'accesso al contributo previsti dall'art. 1, comma 1, lettera v) del decreto 22/4/2022; \n\nj) \u00abinvestimenti\u00bb: gli investimenti previsti dall'articolo 9 del decreto 22/4/2022; in particolare: \n investimenti in beni strumentali: l'acquisto, o l'acquisizione nel caso di operazioni di leasing finanziario, di macchinari, impianti, beni strumentali di impresa, attrezzature nuovi di fabbrica ad uso produttivo e hardware classificabili, nell'attivo dello stato patrimoniale, alle voci B.II.2, B.II.3 e B.II.4, dell'articolo 2424 del codice civile, nonch\u00e9 di software e tecnologie digitali destinati a strutture produttive gi\u00e0 esistenti o da impiantare, ovunque localizzate nel territorio nazionale; \n investimenti 4.0: l'acquisto, o l'acquisizione nel caso di operazioni di leasing finanziario, di beni materiali nuovi di fabbrica e immateriali, aventi come finalit\u00e0 la realizzazione di investimenti in tecnologie, compresi gli investimenti in big data, cloud computing, banda ultralarga, cybersecurity, robotica avanzata e meccatronica, realt\u00e0 aumentata, manifattura 4D, Radio frequency identification (RFID) e sistemi di tracciamento e pesatura dei rifiuti, come elencati, rispettivamente, negli allegati A e B alla legge n. 232/2016; \n investimenti green: l'acquisto, o l'acquisizione nel caso di operazioni di leasing finanziario, di macchinari, impianti e attrezzature nuovi di fabbrica ad uso produttivo, a basso impatto ambientale, nell'ambito di programmi finalizzati a migliorare l'ecosostenibilit\u00e0 dei prodotti e dei processi produttivi; \n\nk) \u00absoggetto finanziatore\u00bb: la banca o l'intermediario finanziario - aderente alla convenzione - che concede il finanziamento. \n\n\n\n\n N O T E \n\n Avvertenza: \n Il testo delle note qui pubblicato \u00e8 stato redatto dall'amministrazione competente per materia, ai sensi dell'art. 10, comma 3, del testo unico delle disposizioni sulla promulgazione delle leggi, sull'emanazione dei decreti del Presidente della Repubblica e sulle pubblicazioni ufficiali della Repubblica italiana, approvato con D.P.R. 28 dicembre 1985, n. 1092, al solo fine di facilitare la lettura delle disposizioni di legge alle quali \u00e8 operato il rinvio. Restano invariati il valore e l'efficacia degli atti legislativi qui trascritti. \n\n Note alle premesse: \n - Si riporta l'articolo 2 del decreto-legge 21 giugno 2013, n. 69 (Disposizioni urgenti per il rilancio dell'economia), convertito dalla legge 9 agosto 2013, n. 98 (in S.O. n. 63, relativo alla G.U. 20/08/2013, n. 194), cos\u00ec come modificato dalla legge 1\u00b0 dicembre 2016, n. 225, dal decreto-legge 24 aprile 2017, n. 50 e dal decreto-legge 21 ottobre 2021, n. 146: \n \u00abArt. 2 (Finanziamenti per l'acquisto di nuovi macchinari, impianti e attrezzature da parte delle piccole e medie imprese). - 1. Al fine di accrescere la competitivit\u00e0 dei crediti al sistema produttivo, le micro, le piccole e medie imprese, come individuate dalla Raccomandazione 2003/361/CE della Commissione del 6 maggio 2003, possono accedere a finanziamenti e ai contributi a tasso agevolato per gli investimenti, anche mediante operazioni di leasing finanziario, in macchinari, impianti, beni strumentali di impresa e attrezzature nuovi di fabbrica ad uso produttivo, nonch\u00e9 per gli investimenti in hardware, in software ed in tecnologie digitali. \n 2. I finanziamenti di cui al comma 1 sono concessi, entro il 31 dicembre 2016, dalle banche e dagli intermediari finanziari autorizzati all'esercizio dell'attivit\u00e0 di leasing finanziario, purch\u00e9 garantiti da banche aderenti alla convenzione di cui al comma 7, a valere su un plafond di provvista, costituito, per le finalit\u00e0 di cui all'articolo 3, comma 4-bis, del decreto-legge 10 febbraio 2009, n. 5, convertito, con modificazioni, dalla legge 9 aprile 2009, n. 33, presso la gestione separata di Cassa depositi e prestiti S.p.A., per l'importo massimo di cui al comma 8. \n 3. I finanziamenti di cui al comma 1 hanno durata massima di 5 anni dalla data di stipula del contratto e sono accordati per un valore massimo complessivo non superiore a 4 milioni di euro per ciascuna impresa beneficiaria, anche frazionato in pi\u00f9 iniziative di acquisto. I predetti finanziamenti possono coprire fino al cento percento dei costi ammissibili individuati dal decreto di cui al comma 5. \n 4. Alle imprese di cui al comma 1 il Ministero dello sviluppo economico concede un contributo, rapportato agli interessi calcolati sui finanziamenti di cui al comma 2, nella misura massima e con le modalit\u00e0 stabilite con il decreto di cui al comma 5. L'erogazione del predetto contributo \u00e8 effettuata, sulla base delle dichiarazioni prodotte dalle imprese in merito alla realizzazione dell'investimento, in pi\u00f9 quote determinate con il medesimo decreto. In caso di finanziamento di importo non superiore a 200.000 euro, il contributo pu\u00f2 essere erogato in un'unica soluzione nei limiti delle risorse disponibili.\n I contributi sono concessi nel rispetto della disciplina comunitaria applicabile e, comunque, nei limiti dell'autorizzazione di spesa di cui al comma 8, secondo periodo. \n 5. Con decreto del Ministro dello sviluppo economico, di concerto con il Ministro dell'economia e delle finanze sono stabiliti i requisiti e le condizioni di accesso ai contributi di cui al presente articolo, la misura massima di cui al comma 4 e le modalit\u00e0 di erogazione dei contributi medesimi, le relative attivit\u00e0 di controllo nonch\u00e9 le modalit\u00e0 di raccordo con il finanziamento di cui al comma 2. \n 6. I finanziamenti di cui al comma 1 possono essere assistita dalla garanzia del Fondo di garanzia per le piccole e medie imprese di cui all'articolo 2, comma 100, lettera a), della legge 23 dicembre 1996, n. 662, nella misura massima dell'80 per cento dell'ammontare del finanziamento. In tali casi, ai fini dell'accesso alla garanzia, la valutazione economico-finanziaria e del merito creditizio dell'impresa, in deroga alle vigenti disposizioni sul Fondo di garanzia, \u00e8 demandata al soggetto richiedente, nel rispetto di limiti massimi di rischiosit\u00e0 dell'impresa finanziata, misurati in termini di probabilit\u00e0 di inadempimento e definiti con decreto del Ministro dello sviluppo economico, di concerto con il Ministro dell'economia e delle finanze. Il medesimo decreto individua altres\u00ec le condizioni e i termini per l'estensione delle predette modalit\u00e0 di accesso agli altri interventi del Fondo di garanzia, nel rispetto delle autorizzazioni di spesa vigenti per la concessione delle garanzie del citato Fondo. \n 7. Per l'attuazione delle disposizioni di cui al presente articolo, il Ministero dello sviluppo economico, sentito il Ministero dell'economia e delle finanze, l'Associazione Bancaria Italiana e Cassa depositi e prestiti S.p.A. stipulano una o pi\u00f9 convenzioni, in relazione agli aspetti di competenza, per la definizione, in particolare: \n a) delle condizioni e dei criteri di attribuzione alle banche e agli intermediari di cui al comma 2 del plafond di provvista di cui al comma 2, anche mediante meccanismi premiali che favoriscano il pi\u00f9 efficace utilizzo delle risorse; \n b) dei contratti tipo di finanziamento e di cessione del credito in garanzia per l'utilizzo da parte delle banche e degli intermediari di cui al comma 2 della provvista di cui al comma 2; \n c) delle attivit\u00e0 informative, di monitoraggio e rendicontazione che devono essere svolte dalle banche e dagli intermediari di cui al comma 2 aderenti alla convenzione, con modalit\u00e0 che assicurino piena trasparenza sulle misure previste dal presente articolo. \n 8. L'importo massimo dei finanziamenti di cui al comma 1 \u00e8 di 2,5 miliardi di euro incrementabili, sulla base delle risorse disponibili ovvero che si renderanno disponibili con successivi provvedimenti legislativi, fino al limite massimo di 5 miliardi di euro secondo gli esiti del monitoraggio sull'andamento dei finanziamenti effettuato dalla Cassa depositi e prestiti S.p.a., comunicato trimestralmente al Ministero dello sviluppo economico ed al Ministero dell'economia e delle finanze.\n Per far fronte agli oneri derivanti dalla concessione dei contributi di cui al comma 4, \u00e8 autorizzata la spesa di 7,5 milioni di euro per l'anno 2014, di 21 milioni di euro per l'anno 2015, di 35 milioni di euro per ciascuno degli anni dal 2016 al 2019, di 17 milioni di euro per l'anno 2020 e di 6 milioni di euro per l'anno 2021. \n 8-bis. Le disposizioni di cui al presente articolo si applicano, compatibilmente con la normativa europea vigente in materia, anche alle piccole e medie imprese agricole e del settore della pesca. \n 8-ter. Alla concessione ed erogazione dei contributi di cui al comma 4 si provvede a valere su di un'apposita contabilit\u00e0 speciale del Fondo per la crescita sostenibile di cui all'articolo 23, comma 2, del decreto-legge 22 giugno 2012, n. 83, convertito, con modificazioni, dalla legge 7 agosto 2012, n. 134. Alla predetta contabilit\u00e0 sono versate le risorse stanziate dal comma 8, secondo periodo, e i successivi eventuali stanziamenti disposti per le medesime finalit\u00e0\u00bb. \n - Si riporta l'articolo 8 comma 1 del decreto-legge 24 gennaio 2015, n. 3, (Misure urgenti per il sistema bancario e gli investimenti) convertito, con modificazioni, dalla legge 24 marzo 2015, n. 33 (in S.O. n. 15, relativo alla G.U. 25/03/2015, n. 70): \n \u00abArt. 8 (Ricorso facoltativo alla provvista CDP per banche e intermediari finanziari che erogano finanziamenti alle PMI). - 1. I contributi di cui all'articolo 2, comma 4, del decreto-legge 21 giugno 2013, n. 69, convertito, con modificazioni, dalla legge 9 agosto 2013, n. 98, possono essere riconosciuti alle piccole e medie imprese che abbiano ottenuto un finanziamento, compresa la locazione finanziaria per le finalit\u00e0 di cui al comma 1 dello stesso articolo 2, non necessariamente erogato a valere sul plafond di provvista costituito, per le finalit\u00e0 di cui all'articolo 3, comma 4-bis del decreto-legge 10 febbraio 2009, n. 5, convertito, con modificazioni, dalla legge 9 aprile 2009, n. 33, presso la gestione separata della Cassa depositi e prestiti. \n (Omissis)\u00bb. \n - Si riporta l'articolo 21 del decreto-legge 30 aprile 2019, n. 34, (Misure urgenti di crescita economica e per la risoluzione di specifiche situazioni di crisi), convertito, con modificazioni, dalla legge 28 giugno 2019 n. 58 (in S.O. n. 26, relativo alla G.U. 29/06/2019, n. 151): \n \u00abArt. 21 (Sostegno alla capitalizzazione). - 1. I contributi di cui all'articolo 2, comma 5, del decreto-legge 21 giugno 2013, n. 69, convertito, con modificazioni dalla legge 9 agosto 2013, n. 98, sono altres\u00ec riconosciuti, alle condizioni di cui al presente articolo, in favore delle micro, piccole e medie imprese, costituite in forma societaria, impegnate in processi di capitalizzazione, che intendono realizzare un programma di investimento. \n 2. Le agevolazioni di cui all'articolo 2 del decreto-legge n. 69 del 2013 sono concesse nel caso di sostegno a processi di capitalizzazione delle imprese, a fronte dell'impegno dei soci a sottoscrivere un aumento di capitale sociale dell'impresa, da versare in pi\u00f9 quote, in corrispondenza delle scadenze del piano di ammortamento del predetto finanziamento. \n 3. Per le finalit\u00e0 di cui al presente articolo, i contributi di cui all'articolo 2, comma 5, del decreto-legge n. 69 del 2013, fermo restando il rispetto delle intensit\u00e0 massime previste dalla applicabile normativa dell'Unione europea in materia di aiuti di Stato, sono rapportati agli interessi calcolati, in via convenzionale, sul finanziamento a un tasso annuo del: \n a) 5 per cento, per le micro e piccole imprese; \n b) 3,575 per cento, per le medie imprese. \n 4. Per la concessione del contributo di cui al presente articolo, l'autorizzazione di spesa di cui all'articolo 1, comma 200, della legge 30 dicembre 2018, n. 145 \u00e8 integrata di euro 10 milioni per l'anno 2019, di euro 15 milioni per ciascuno degli anni dal 2020 al 2023 e di euro 10 milioni per l'anno 2024. Al fine di assicurare l'operativit\u00e0 della misura, le predette risorse sono trasferite al Ministero dello sviluppo economico a inizio di ciascuna delle annualit\u00e0 previste. \n 5. Con decreto del Ministro dello sviluppo economico, di concerto con il Ministro dell'economia e delle finanze, da adottare ai sensi dell'articolo 17, comma 3 della legge 23 agosto 1988, n. 400, sono stabiliti i requisiti e le condizioni di accesso al contributo di cui al comma 3, le caratteristiche del programma di investimento, le modalit\u00e0 e i termini per l'esecuzione del piano di capitalizzazione dell'impresa beneficiaria da parte dei soci della medesima, nonch\u00e9 le cause e le modalit\u00e0 di revoca del contributo nel caso di mancato rispetto degli impegni assunti, ivi compresa la realizzazione del predetto piano di capitalizzazione. \n 6. Agli oneri derivanti dal comma 4 si provvede ai sensi dell'articolo 50\u00bb. \n - Si riporta il comma 48 dell'articolo 1 della legge 30 dicembre 2021, n. 234, recante il Bilancio di previsione dello Stato per l'anno finanziario 2022 e bilancio pluriennale per il triennio 2022-2024, (GU n. 310 del 31-12-2021 - Suppl. Ordinario n. 49): \n \u00ab48. All'articolo 2, comma 4, del decreto-legge 21 giugno 2013, n. 69, convertito, con modificazioni, dalla legge 9 agosto 2013, n. 98, le parole: \"in un'unica soluzione, secondo le modalit\u00e0 determinate con il medesimo decreto\" sono sostituite dalle seguenti: \"in pi\u00f9 quote determinate con il medesimo decreto. In caso di finanziamento di importo non superiore a 200.000 euro, il contributo pu\u00f2 essere erogato in un'unica soluzione nei limiti delle risorse disponibili.\"\u00bb. \n - Si riporta il comma 3 dell'articolo 17 della legge 23 agosto 1988 n. 400 recante la Disciplina dell'attivit\u00e0 di Governo e ordinamento della Presidenza del Consiglio dei Ministri, (GU n. 214 del 12-09-1988 - Suppl. Ordinario n. 86), come da ultime modifiche apportate dalla legge 18 giugno 2009, n. 69: \n \u00abCon decreto ministeriale possono essere adottati regolamenti nelle materie di competenza del ministro o di autorit\u00e0 sottordinate al ministro, quando la legge espressamente conferisca tale potere. Tali regolamenti, per materie di competenza di pi\u00f9 ministri, possono essere adottati con decreti interministeriali, ferma restando la necessit\u00e0 di apposita autorizzazione da parte della legge.\n I regolamenti ministeriali ed interministeriali non possono dettare norme contrarie a quelle dei regolamenti emanati dal Governo. Essi debbono essere comunicati al Presidente del Consiglio dei ministri prima della loro emanazione.\u00bb. \n - Si riporta l'articolo 2 comma 1 del decreto-legge 11 novembre 2022, n. 173 (Disposizioni urgenti in materia di riordino delle attribuzioni dei Ministeri) convertito con modificazioni dalla legge 16 dicembre 2022, n. 204 (in G.U. 04/01/2023, n. 3): \n \u00abArt. 2 (Ministero delle imprese e del made in Italy). - 1. Il Ministero dello sviluppo economico assume la denominazione di Ministero delle imprese e del made in Italy. \n (Omissis)\u00bb. \n\n Note all'art. 1: \n - Per il decreto-legge 30 aprile 2019, n. 34, convertito, con modificazioni, dalla legge 28 giugno 2019 n. 58, si veda nelle note alle premesse. \n - Per l'articolo 8 comma 1 del decreto-legge 24 gennaio 2015, n. 3, convertito, con modificazioni, dalla legge 24 marzo 2015, n. 33, si veda nelle note alle premesse. \n - Per il decreto-legge 21 giugno 2013, n. 69, convertito, con modificazioni, dalla legge 9 agosto 2013, n. 98, si veda nelle note alle premesse. \n - Si riporta l'articolo 13 del testo unico bancario, decreto legislativo 1\u00b0 settembre 1993, n. 385 (Testo unico delle leggi in materia bancaria e creditizia), GU n. 230 del 30-09-1993 - Suppl. Ordinario n. 92, cos\u00ec come modificato dal decreto legislativo 14 novembre 2016, n. 223: \n \u00abArt. 13 (Albo). - 1. Fermo restando quanto previsto dalle disposizioni del MVU in tema di pubblicazione dell'elenco dei soggetti vigilati, la Banca d'Italia iscrive in un apposito albo le banche italiane e le succursali in Italia di banche extracomunitarie, nonch\u00e9 le succursali delle banche comunitarie stabilite nel territorio della Repubblica. \n 2. Le banche indicano negli atti e nella corrispondenza l'iscrizione nell'albo\u00bb. \n - Il decreto del Ministro dello sviluppo economico, di concerto con il Ministro dell'economia e delle finanze 22 aprile 2022 (Nuova disciplina per la concessione ed erogazione del contributo in relazione a finanziamenti bancari per l'acquisto di nuovi macchinari, impianti e attrezzature da parte di piccole e medie imprese), \u00e8 pubblicato nella Gazzetta Ufficiale della Repubblica italiana n. 139 del 16 giugno 2022. \n - Si riporta l'articolo 106 comma 1 del testo unico bancario, decreto legislativo 1\u00b0 settembre 1993, n. 385 (Testo unico delle leggi in materia bancaria e creditizia), GU n. 230 del 30-09-1993 - Suppl. Ordinario n. 92, cos\u00ec come modificato dal decreto legislativo 19 settembre 2012, n. 169: \n \u00abArt. 106 (Albo degli intermediari finanziari). - 1.\n L'esercizio nei confronti del pubblico dell'attivit\u00e0 di concessione di finanziamenti sotto qualsiasi forma \u00e8 riservato agli intermediari finanziari autorizzati, iscritti in un apposito albo tenuto dalla Banca d'Italia.  (Omissis)\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-05&atto.codiceRedazionale=24G00058&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:20:54.287916"}
{"text": "\n\n\nArt. 2\n Finalit\u00e0 e ambito di applicazione\n\n\n1. Il presente decreto, in attuazione di quanto disposto dall'articolo 21, comma 3, del decreto-legge n. 34/2019, \u00e8 finalizzato all'incentivazione dei processi di capitalizzazione delle PMI tramite l'incremento dell'ammontare del contributo a fronte di investimenti previsti dal decreto 22/4/2022. \n\n\n\n2. Il presente decreto definisce i requisiti, le condizioni e le modalit\u00e0 per l'accesso delle PMI al contributo di cui al decreto-legge n. 34/2019, nonch\u00e9 i motivi di revoca del contributo stesso. \n\n\n\n Note all'art. 2: \n - Per il citato decreto-legge 30 aprile 2019, n. 34, convertito, con modificazioni, dalla legge 28 giugno 2019 n. 58, si veda nelle note alle premesse. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-05&atto.codiceRedazionale=24G00058&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:20:58.390777"}
{"text": "\n\n\nArt. 3\n Risorse finanziarie\n\n\n1. Le disponibilit\u00e0 finanziarie per la concessione del contributo di cui al presente decreto ammontano a 80.000.000,00 di euro. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-05&atto.codiceRedazionale=24G00058&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:21:02.481129"}
{"text": "\n\n\nArt. 4\n Soggetti beneficiari\n\n\n\n\n1. Possono beneficiare delle agevolazioni di cui al presente decreto le PMI che, alla data di presentazione della domanda, risultino in possesso dei requisiti di cui all'articolo 7 del decreto 22/4/2022 e dei seguenti ulteriori requisiti: \n\na) sono costituite in forma di societ\u00e0 di capitali; \n\nb) non annoverano tra gli amministratori o i soci persone condannate con sentenza definitiva o decreto penale di condanna divenuto irrevocabile o sentenza di applicazione della pena su richiesta ai sensi dell'articolo 444 del codice di procedura penale, per il reato di cui all'art. 2632 codice civile. \n\n\n\n\n2. Non possono beneficiare delle agevolazioni di cui al presente decreto le PMI nei cui confronti sia verificata l'esistenza di una causa ostativa ai sensi della disciplina antimafia di cui al decreto legislativo 6 settembre 2011, n. 159. \n\n\n\n Note all'art. 4: \n - Per i riferimenti del decreto del Ministro dello sviluppo economico, di concerto con il Ministro dell'economia e delle finanze 22 aprile 2022 si veda nelle note all'art. 1. \n - Si riporta l'articolo 444 del codice di procedura penale, approvato con decreto del Presidente della Repubblica 22 settembre 1988, n. 447, (GU n. 250 del 24-10-1988 - Suppl. Ordinario n. 92), cos\u00ec come modificato dal decreto legislativo 10 ottobre 2022, n. 150: \n \u00abArt. 444 (Applicazione della pena su richiesta). - 1. L'imputato e il pubblico ministero possono chiedere al giudice l'applicazione, nella specie e nella misura indicata, di una pena sostitutiva o di una pena pecuniaria, diminuita fino a un terzo, ovvero di una pena detentiva quando questa, tenuto conto delle circostanze e diminuita fino a un terzo, non supera cinque anni soli o congiunti a pena pecuniaria. L'imputato e il pubblico ministero possono altres\u00ec chiedere al giudice di non applicare le pene accessorie o di applicarle per una durata determinata, salvo quanto previsto dal comma 3-bis, e di non ordinare la confisca facoltativa o di ordinarla con riferimento a specifici beni o a un importo determinato. \n 1-bis. Sono esclusi dall'applicazione del comma 1 i procedimenti per i delitti di cui all'articolo 51, commi 3-bis e 3-quater, i procedimenti per i delitti di cui agli articoli 600-bis, 600-ter, primo, secondo, terzo e quinto comma, 600-quater, secondo comma, 600-quater.1, relativamente alla condotta di produzione o commercio di materiale pornografico, 600-quinquies, nonch\u00e9 609-bis, 609-ter, 609-quater e 609-octies del codice penale, nonch\u00e9 quelli contro coloro che siano stati dichiarati delinquenti abituali, professionali e per tendenza, o recidivi ai sensi dell'articolo 99, quarto comma, del codice penale, qualora la pena superi due anni soli o congiunti a pena pecuniaria. \n 1-ter. Nei procedimenti per i delitti previsti dagli articoli 314, 317, 318, 319, 319-ter, 319-quater e 322-bis del codice penale, l'ammissibilit\u00e0 della richiesta di cui al comma 1 \u00e8 subordinata alla restituzione integrale del prezzo o del profitto del reato. \n 2. Se vi \u00e8 il consenso anche della parte che non ha formulato la richiesta e non deve essere pronunciata sentenza di proscioglimento a norma dell'articolo 129, il giudice, sulla base degli atti, se ritiene corrette la qualificazione giuridica del fatto, l'applicazione e la comparazione delle circostanze prospettate dalle parti, le determinazioni in merito alla confisca, nonch\u00e9 congrue le pene indicate, ne dispone con sentenza l'applicazione enunciando nel dispositivo che vi \u00e8 stata la richiesta delle parti. Se vi \u00e8 costituzione di parte civile, il giudice non decide sulla relativa domanda; l'imputato \u00e8 tuttavia condannato al pagamento delle spese sostenute dalla parte civile, salvo che ricorrano giusti motivi per la compensazione totale o parziale. Non si applica la disposizione dell'articolo 75, comma 3. Si applica l'articolo 537-bis. \n 3. La parte, nel formulare la richiesta, pu\u00f2 subordinarne l'efficacia alla concessione della sospensione condizionale della pena. In questo caso il giudice, se ritiene che la sospensione condizionale non possa essere concessa, rigetta la richiesta. \n 3-bis. Nei procedimenti per i delitti previsti dagli articoli 314, primo comma, 317, 318, 319, 319-ter, 319-quater, primo comma, 320, 321, 322, 322-bis e 346-bis del codice penale, la parte, nel formulare la richiesta, pu\u00f2 subordinarne l'efficacia all'esenzione dalle pene accessorie previste dall'articolo 317-bis del codice penale ovvero all'estensione degli effetti della sospensione condizionale anche a tali pene accessorie. In questi casi il giudice, se ritiene di applicare le pene accessorie o ritiene che l'estensione della sospensione condizionale non possa essere concessa, rigetta la richiesta\u00bb. \n - Si riporta l'articolo 2632 del Codice civile, approvato regio decreto 16 marzo 1942, n. 262 (GU n.79 del 04-04-1942), cos\u00ec come da ultima modifica apportata dal decreto legislativo 17 gennaio 2003, n. 6: \n \u00abArt. 2632 (Formazione fittizia del capitale). - Gli amministratori e i soci conferenti che, anche in parte, formano od aumentano fittiziamente il capitale sociale mediante attribuzioni di azioni o quote in misura complessivamente superiore all'ammontare del capitale sociale, sottoscrizione reciproca di azioni o quote, sopravvalutazione rilevante dei conferimenti di beni in natura o di crediti ovvero del patrimonio della societ\u00e0 nel caso di trasformazione, sono puniti con la reclusione fino ad un anno\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-05&atto.codiceRedazionale=24G00058&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:21:06.575036"}
{"text": "\n\n\nArt. 5\n Caratteristiche dell'aumento di capitale\n\n\n1. Entro la data di presentazione della domanda di contributo, la PMI deve avere deliberato un aumento del capitale sociale in misura non inferiore al 30 per cento dell'importo del finanziamento. \n\n\n\n2. L'aumento di capitale pu\u00f2 essere effettuato esclusivamente nella forma del conferimento in denaro e deve risultare dalla delibera adottata dalla PMI come \u00abversamento in conto aumento capitale\u00bb. \n\n\n\n3. A pena di revoca del contributo, l'aumento di capitale deve essere sottoscritto dalla PMI entro e non oltre i trenta giorni successivi alla concessione del contributo di cui all'articolo 6. \n\n\n\n4. Entro il termine di cui al comma 3, la PMI \u00e8 tenuta a versare almeno il 25 per cento dell'aumento di capitale, oltre l'intero valore del sovrapprezzo delle azioni, se previsto. \n\n\n\n5. Ai sensi degli articoli 2481-bis e 2463-bis del codice civile, qualora l'aumento di capitale sia effettuato dall'unico socio ovvero da una societ\u00e0 a responsabilit\u00e0 limitata semplificata, l'aumento di capitale deve risultare interamente versato entro il termine di cui al comma 3. \n\n\n\n6. L'aumento di capitale sottoscritto deve essere effettuato ai sensi di quanto previsto dagli articoli 2438 e 2481, comma 2, del codice civile. \n\n\n\n7. A pena di revoca del contributo, il versamento della quota dell'aumento di capitale non versata entro il termine di cui al comma 3 deve risultare effettuato dalla PMI entro e non oltre la data di presentazione delle singole richieste di erogazione del contributo di cui al decreto 22/4/2022, in misura almeno proporzionale alle quote del contributo stesso e secondo quanto espressamente previsto dal provvedimento di concessione di cui all'articolo\n\n\n Note all'art. 5: \n - Si riportano gli artt. 2438, 2481, 2481 bis e 2463 bis del Codice civile: \n \u00abArt. 2438 (Aumento di capitale). - Un aumento di capitale non pu\u00f2 essere eseguito fino a che le azioni precedentemente emesse non siano interamente liberate. \n In caso di violazione del precedente comma, gli amministratori sono solidalmente responsabili per i danni arrecati ai soci ed ai terzi. Restano in ogni caso salvi gli obblighi assunti con la sottoscrizione delle azioni emesse in violazione del precedente comma\u00bb. \n \u00abArt. 2481 (Aumento di capitale). - L'atto costitutivo pu\u00f2 attribuire agli amministratori la facolt\u00e0 di aumentare il capitale sociale, determinandone i limiti e le modalit\u00e0 di esercizio; la decisione degli amministratori, che deve risultare da verbale redatto senza indugio da notaio, deve essere depositata ed iscritta a norma dell'articolo 2436. \n La decisione di aumentare il capitale sociale non pu\u00f2 esser attuata fin quando i conferimenti precedentemente dovuti non sono stati integralmente eseguiti\u00bb. \n \u00abArt. 2481 bis (Aumento di capitale mediante nuovi conferimenti). - In caso di decisione di aumento del capitale sociale mediante nuovi conferimenti spetta ai soci il diritto di sottoscriverlo in proporzione delle partecipazioni da essi possedute. L'atto costitutivo pu\u00f2 prevedere, salvo per il caso di cui all'articolo 2482-ter, che l'aumento di capitale possa essere attuato anche mediante offerta di quote di nuova emissione a terzi; in tal caso spetta ai soci che non hanno consentito alla decisione il diritto di recesso a norma dell'articolo 2473. \n La decisione di aumento di capitale prevede l'eventuale soprapprezzo e le modalit\u00e0 ed i termini entro i quali pu\u00f2 essere esercitato il diritto di sottoscrizione. Tali termini non possono essere inferiori a trenta giorni dal momento in cui viene comunicato ai soci che l'aumento di capitale pu\u00f2 essere sottoscritto. La decisione pu\u00f2 anche consentire, disciplinandone le modalit\u00e0, che la parte dell'aumento di capitale non sottoscritta da uno o pi\u00f9 soci sia sottoscritta dagli altri soci o da terzi. \n Se l'aumento di capitale non \u00e8 integralmente sottoscritto nel termine stabilito dalla decisione, il capitale \u00e8 aumentato di un importo pari alle sottoscrizioni raccolte soltanto se la deliberazione medesima lo abbia espressamente consentito. \n Salvo quanto previsto dal secondo periodo del quarto comma e dal sesto comma dell'articolo 2464, i sottoscrittori dell'aumento di capitale devono, all'atto della sottoscrizione, versare alla societ\u00e0 almeno il venticinque per cento della parte di capitale sottoscritta e, se previsto, l'intero soprapprezzo. Per i conferimenti di beni in natura o di crediti si applica quanto disposto dal quinto comma dell'articolo 2464. \n Se l'aumento di capitale \u00e8 sottoscritto dall'unico socio, il conferimento in danaro deve essere integralmente versato all'atto della sottoscrizione. \n Nei trenta giorni dall'avvenuta sottoscrizione gli amministratori devono depositare per l'iscrizione nel registro delle imprese un'attestazione che l'aumento di capitale \u00e8 stato eseguito\u00bb. \n \u00abArt. 2463 bis (Societ\u00e0 a responsabilit\u00e0 limitata semplificata). - La societ\u00e0 a responsabilit\u00e0 limitata semplificata pu\u00f2 essere costituita con contratto o atto unilaterale da persone fisiche. \n L'atto costitutivo deve essere redatto per atto pubblico in conformit\u00e0 al modello standard tipizzato con decreto del Ministro della giustizia, di concerto con il Ministro dell'economia e delle finanze e con il Ministro dello sviluppo economico, e deve indicare: \n 1) il cognome, il nome, la data, il luogo di nascita, il domicilio, la cittadinanza di ciascun socio; \n 2) la denominazione sociale contenente l'indicazione di societ\u00e0 a responsabilit\u00e0 limitata semplificata e il comune ove sono poste la sede della societ\u00e0 e le eventuali sedi secondarie; \n 3) l'ammontare del capitale sociale, pari almeno ad 1 euro e inferiore all'importo di 10.000 euro previsto all'articolo 2463, secondo comma, numero 4), sottoscritto e interamente versato alla data della costituzione. Il conferimento deve farsi in denaro ed essere versato all'organo amministrativo; \n 4) i requisiti previsti dai numeri 3), 6), 7) e 8) del secondo comma dell'articolo 2463; \n 5) luogo e data di sottoscrizione; \n 6) gli amministratori. \n Le clausole del modello standard tipizzato sono inderogabili. \n La denominazione di societ\u00e0 a responsabilit\u00e0 limitata semplificata, l'ammontare del capitale sottoscritto e versato, la sede della societ\u00e0 e l'ufficio del registro delle imprese presso cui questa \u00e8 iscritta devono essere indicati negli atti, nella corrispondenza della societ\u00e0 e nello spazio elettronico destinato alla comunicazione collegato con la rete telematica ad accesso pubblico. \n Salvo quanto previsto dal presente articolo, si applicano alla societ\u00e0 a responsabilit\u00e0 limitata semplificata le disposizioni del presente capo in quanto compatibili\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-05&atto.codiceRedazionale=24G00058&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:21:10.720065"}
{"text": "\n\n\nArt. 6\n Misura del contributo per la capitalizzazione\n\n\n\n\n1. A fronte dell'aumento di capitale di cui all'articolo 5, il contributo di cui all'articolo 11 del decreto 22/4/2022 \u00e8 incrementato: \n\na) al 5 (cinque) per cento per le micro e piccole imprese; \n\nb) al 3,575 (trevirgolacinquecentosettantacinque) per cento per le medie imprese. \n\n\n\n\n2. In caso di riduzione dell'importo del finanziamento, l'importo dell'aumento di capitale pu\u00f2 essere ridotto purch\u00e9 sia rispettato il limite di cui all'articolo 5, comma 1. \n\n\n\n Note all'art. 6: \n - Per i riferimenti del decreto del Ministro dello sviluppo economico, di concerto con il Ministro dell'economia e delle finanze 22 aprile 2022 si veda nelle note all'art. 1. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-05&atto.codiceRedazionale=24G00058&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:21:14.812649"}
{"text": "\n\n\nArt. 7\n Presentazione della domanda di contributo \n in caso di aumento di capitale\n\n\n1. La PMI che abbia deliberato l'aumento di capitale di cui all'articolo 5 deve presentare la domanda di contributo utilizzando esclusivamente gli schemi definiti con il provvedimento del Direttore generale per gli incentivi alle imprese di cui all'articolo 12. \n\n\n\n2. Con la presentazione della domanda di cui al comma 1, la PMI si impegna alla sottoscrizione ed al versamento dell'aumento di capitale deliberato nei termini e con le modalit\u00e0 previsti dall'articolo 5. \n\n\n\n3. A pena di improcedibilit\u00e0 della domanda di contributo, la PMI deve allegare alla stessa una dichiarazione sostitutiva di atto di notoriet\u00e0, resa ai sensi degli articoli 47, 75 e 76 del decreto del Presidente della Repubblica 28 dicembre 2000, n. 445 e successive modificazioni e integrazioni, attestante l'avvenuta adozione della delibera di aumento del capitale sociale. \n\n\n\n4. Qualora la PMI beneficiaria non adempia al versamento dell'aumento di capitale, \u00e8 fatto divieto alla medesima di chiedere la conversione dell'istanza nella domanda ordinaria di accesso al contributo per investimenti in beni strumentali, 4.0 e green di cui all'articolo 11 del decreto 22/4/2022. Nel caso, l'impresa dovr\u00e0 presentare una nuova domanda, fermo restando quanto previsto dall'articolo 9, comma 9, del decreto 22/4/2022. \n\n\n\n Note all'art. 7: \n - Si riportano gli articoli 47, 75 e 76 del decreto del Presidente della Repubblica 28 dicembre 2000, n. 445 (Testo unico delle disposizioni legislative e regolamentari in materia di documentazione amministrativa), pubblicato nella Gazzetta Ufficiale n. 42 del 20-02-2001 - Suppl. Ordinario n. 30: \n \u00abArt. 47 (Dichiarazioni sostitutive dell'atto di notoriet\u00e0). - 1. L'atto di notoriet\u00e0 concernente stati, qualit\u00e0 personali o fatti che siano a diretta conoscenza dell'interessato \u00e8 sostituito da dichiarazione resa e sottoscritta dal medesimo con la osservanza delle modalit\u00e0 di cui all'articolo 38. \n 2. La dichiarazione resa nell'interesse proprio del dichiarante pu\u00f2 riguardare anche stati, qualit\u00e0 personali e fatti relativi ad altri soggetti di cui egli abbia diretta conoscenza. \n 3. Fatte salve le eccezioni espressamente previste per legge, nei rapporti con la pubblica amministrazione e con i concessionari di pubblici servizi, tutti gli stati, le qualit\u00e0 personali e i fatti non espressamente indicati nell'articolo 46 sono comprovati dall'interessato mediante la dichiarazione sostitutiva di atto di notoriet\u00e0. \n 4. Salvo il caso in cui la legge preveda espressamente che la denuncia all'Autorit\u00e0 di Polizia Giudiziaria \u00e8 presupposto necessario per attivare il procedimento amministrativo di rilascio del duplicato di documenti di riconoscimento o comunque attestanti stati e qualit\u00e0 personali dell'interessato, lo smarrimento dei documenti medesimi \u00e8 comprovato da chi ne richiede il duplicato mediante dichiarazione sostitutiva.\u00bb \n \u00abArt. 75 (Decadenza dai benefici). - 1. Fermo restando quanto previsto dall'articolo 76, qualora dal controllo di cui all'articolo 71 emerga la non veridicit\u00e0 del contenuto della dichiarazione, il dichiarante decade dai benefici eventualmente conseguenti al provvedimento emanato sulla base della dichiarazione non veritiera. \n 1.bis. La dichiarazione mendace comporta, altres\u00ec, la revoca degli eventuali benefici gi\u00e0 erogati nonch\u00e9 il divieto di accesso a contributi, finanziamenti e agevolazioni per un periodo di 2 anni decorrenti da quando l'amministrazione ha adottato l'atto di decadenza. Restano comunque fermi gli interventi, anche economici, in favore dei minori e per le situazioni familiari e sociali di particolare disagio\u00bb. \n \u00abArt. 76 (Norme penali). - 1. Chiunque rilascia dichiarazioni mendaci, forma atti falsi o ne fa uso nei casi previsti dal presente testo unico \u00e8 punito ai sensi del codice penale e delle leggi speciali in materia. La sanzione ordinariamente prevista dal codice penale \u00e8 aumentata da un terzo alla met\u00e0. \n 2. L'esibizione di un atto contenente dati non pi\u00f9 rispondenti a verit\u00e0 equivale ad uso di atto falso. \n 3. Le dichiarazioni sostitutive rese ai sensi degli articoli 46 e 47 e le dichiarazioni rese per conto delle persone indicate nell'articolo 4, comma 2, sono considerate come fatte a pubblico ufficiale. \n 4. Se i reati indicati nei commi 1, 2 e 3 sono commessi per ottenere la nomina ad un pubblico ufficio o l'autorizzazione all'esercizio di una professione o arte, il giudice, nei casi pi\u00f9 gravi, pu\u00f2 applicare l'interdizione temporanea dai pubblici uffici o dalla professione e arte. \n 4.bis. Le disposizioni del presente articolo si applicano anche alle attestazioni previste dall'articolo 840-septies, secondo comma, lettera g), del codice di procedura civile.\u00bb \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-05&atto.codiceRedazionale=24G00058&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:21:18.906083"}
{"text": "\n\n\nArt. 8\n Concessione del contributo\n\n\n1. Il provvedimento di concessione del contributo nella misura incrementata di cui all'articolo 6 riporta, oltre alle indicazioni e agli obblighi previsti dall'articolo 13 del decreto 22/4/2022, gli obblighi e gli impegni a carico della PMI relativi ai tempi e alle modalit\u00e0 della sottoscrizione e del versamento dell'aumento di capitale. \n\n\n\n Note all'art. 8: \n - Per i riferimenti del decreto del Ministro dello sviluppo economico, di concerto con il Ministro dell'economia e delle finanze 22 aprile 2022 si veda nelle note all'art. 1. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-05&atto.codiceRedazionale=24G00058&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:21:22.999083"}
{"text": "\n\n\nArt. 9\n Erogazione del contributo\n\n\n1. L'erogazione delle quote di contributo nella misura incrementata di cui all'articolo 6 \u00e8 effettuata nelle medesime modalit\u00e0 e tempi previsti dal decreto 22/4/2022 ed \u00e8 subordinata all'avvenuto versamento delle quote dell'aumento di capitale secondo quanto disposto dal provvedimento di cui all'articolo 12 e dal provvedimento di concessione di cui all'articolo 8. \n\n\n\n2. Nei casi in cui il decreto 22/4/2022 preveda l'erogazione del contributo alla PMI in un'unica quota, l'aumento di capitale sociale deve risultare interamente sottoscritto e versato prima della trasmissione della richiesta unica di erogazione di cui all'articolo 14, comma 2 dello stesso decreto 22/4/2022. \n\n\n\n3. L'avvenuto versamento delle quote di aumento di capitale nei tempi e nelle modalit\u00e0 previste dal presente decreto \u00e8 attestato dalla PMI con dichiarazione sostitutiva di atto di notoriet\u00e0, resa ai sensi degli articoli 47, 75 e 76 del decreto del Presidente della Repubblica 28 dicembre 2000, n. 445 e successive modificazioni e integrazioni. \n\n\n\n Note all'art. 9: \n - Per i riferimenti del decreto del Ministro dello sviluppo economico, di concerto con il Ministro dell'economia e delle finanze 22 aprile 2022 si veda nelle note all'art. 1. \n - Per gli articoli 47, 75 e 76 del decreto del Presidente della Repubblica 28 dicembre 2000, n. 445, si veda nelle note all'art 7. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-05&atto.codiceRedazionale=24G00058&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:21:27.090070"}
{"text": "\n\n\nArt. 10\n Monitoraggio, controlli e ispezioni\n\n\n1. In ogni fase del procedimento, il Ministero pu\u00f2 effettuare o disporre appositi controlli, sia documentali che tramite ispezioni in loco, finalizzati alla verifica della corretta fruizione delle agevolazioni secondo le modalit\u00e0 ed entro i limiti previsti dal presente decreto. \n\n\n\n2. Le PMI beneficiarie conservano la documentazione contabile relativa al programma di investimento sostenuto con il contributo assegnato per il periodo previsto dalla vigente normativa in materia e comunque fino a 10 anni, anche al fine di consentire lo svolgimento delle attivit\u00e0 di controllo e le ispezioni in loco. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-05&atto.codiceRedazionale=24G00058&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:21:31.182599"}
{"text": "\n\n\nArt. 11\n Revoche\n\n\n\n\n1. Il contributo concesso \u00e8 revocato dal Ministero, ai sensi di quanto disposto dall'art. 9 del decreto legislativo 31 marzo 1998, n. 123, in tutto o in parte, qualora: \n\na) venga accertato che la PMI beneficiaria - in qualunque fase del procedimento - abbia reso dichiarazioni mendaci o esibito atti falsi o contenenti dati non rispondenti a verit\u00e0; \n\nb) venga accertata l'assenza dei requisiti di ammissibilit\u00e0 previsti dall'articolo 4 del presente decreto e dall'articolo 7, comma 1, del decreto 22/4/2022; \n\nc) la PMI beneficiaria assuma una forma giuridica diversa da quella di societ\u00e0 di capitali prima dell'erogazione dell'ultima quota di contributo; \n\nd) l'aumento di capitale sociale non sia sottoscritto entro il termine di cui all'articolo 5, comma 3; \n\ne) l'aumento di capitale non risulti versato secondo le modalit\u00e0 e nei termini di cui all'articolo 5; \n\nf) la PMI non residente non provveda all'apertura della sede operativa nel territorio nazionale nei termini previsti dal decreto 22/4/2022 ossia entro la data di presentazione della richiesta di erogazione del contributo; \n\ng) la PMI beneficiaria non provveda a stipulare con il soggetto finanziatore il contratto di finanziamento oggetto di delibera, nei termini previsti all'articolo 13, comma 2 del decreto 22/4/2022; \n\nh) le verifiche e i controlli effettuati ai sensi dell'articolo 14, comma 7 del decreto 22/4/2022, evidenzino condizioni impeditive al mantenimento e all'erogazione delle agevolazioni concesse; \n\ni) i beni oggetto del programma siano alienati, ceduti o distratti dall'uso produttivo previsto nei tre anni successivi alla data di ultimazione del programma, anche a seguito di liquidazione volontaria o di procedure concorsuali con finalit\u00e0 liquidatorie; \n\nj) i beni oggetto del programma non posseggano i requisiti previsti per le singole linee di intervento di cui all'articolo 2, comma 1 del decreto 22/4/2022; \n\nk) in sede di rendicontazione, le spese oggetto del programma, riferibili a ciascuna delle linee di intervento di cui all'articolo 2, comma 1 del decreto 22/4/2022, siano imputate su linee di intervento diverse rispetto all'articolazione prevista nel provvedimento di concessione, non essendo possibile in ogni caso riconoscere spese eccedenti tale articolazione su nessuna delle altre linee di intervento dell'investimento; \n\nl) venga accertata la non conformit\u00e0 del programma realizzato con quanto previsto dall'articolo 9, dall'articolo 10 e dall'articolo 16 del decreto 22/4/2022; \n\nm) il programma di investimenti non sia stato concluso nei termini di cui all'articolo 9, comma 10 del decreto 22/4/2022; \n\nn) la PMI beneficiaria non provveda alla trasmissione della richiesta di erogazione nel rispetto del termine e delle condizioni previsti dall'articolo 14, comma 2 del decreto 22/4/2022; \n\no) nei casi in cui la normativa di riferimento preveda che il contributo sia erogato alle PMI in pi\u00f9 quote annuali, la PMI beneficiaria non provveda alla trasmissione delle richieste di pagamento delle quote di contributo successive alla prima nel rispetto dei termini previsti dall'articolo 14, comma 8 del decreto 22/4/2022; \n\np) le spese oggetto del programma risultino pagate attraverso compensazione con crediti verso i fornitori, fatto salvo quanto diversamente disciplinato dal provvedimento di cui all'articolo 12; \n\nq) le spese relative a macchinari, impianti e attrezzature siano effettuate con permuta e contributi in natura; \n\nr) in relazione ai beni materiali di cui agli investimenti compresi nell'elenco di cui all'allegato A della legge 232/2016, le spese di interconnessione ed integrazione siano state sostenute oltre i termini previsti all'articolo 14, comma 2 del decreto 22/4/2022, per la trasmissione della richiesta di erogazione; \n\ns) la PMI beneficiaria non ottemperi all'obbligo di apporre sui titoli di spesa il codice unico di progetto - CUP e il riferimento alla norma istitutiva dell'intervento secondo le previsioni di cui all'articolo 14, comma 11 del decreto 22/4/2022; \n\nt) la PMI beneficiaria sia stata oggetto di dichiarazione di fallimento prima che siano trascorsi tre anni dalla data di completamento del programma; \n\nu) la PMI beneficiaria non consenta lo svolgimento dei controlli e delle ispezioni di cui all'articolo 10; \n\nv) emerga che l'aumento di capitale sociale sia stato rimborsato, a qualsiasi titolo, ai soci nei tre anni successivi alla data di ultimazione dell'investimento; \n\nw) emerga che la PMI beneficiaria abbia fruito di agevolazioni pubbliche concesse per i medesimi beni e per le medesime spese oltre i limiti delle intensit\u00e0 massime di aiuto o dell'importo di aiuto pi\u00f9 elevati applicabili. \n\n\n\n\n Note all'art. 11: \n - Si riporta l'articolo 9 del decreto legislativo 31 marzo 1998, n. 123 recante Disposizioni per la razionalizzazione degli interventi di sostegno pubblico alle imprese, a norma dell'articolo 4, comma 4, lettera c), della legge 15 marzo 1997, n. 59, pubblicato nella Gazzetta Ufficiale n. 99 del 30-04-1998: \n \u00abArt. 9 (Revoca dei benefici e sanzioni). - 1. In caso di assenza di uno o pi\u00f9 requisiti, ovvero di documentazione incompleta o irregolare, per fatti comunque imputabili al richiedente e non sanabili, il soggetto competente provvede alla revoca degli interventi e, in caso di revoca dal bonus fiscale, ne d\u00e0 immediata comunicazione al Ministero delle finanze. \n 2. In caso di revoca degli interventi, disposta ai sensi del comma 1, si applica anche una sanzione amministrativa pecuniaria consistente nel pagamento di una somma in misura da due a quattro volte l'importo dell'intervento indebitamente fruito. \n 3. Qualora i beni acquistati con l'intervento siano alienati, ceduti o distratti nei cinque anni successivi alla concessione, ovvero prima che abbia termine quanto previsto dal progetto ammesso all'intervento, \u00e8 disposta la revoca dello stesso, il cui importo \u00e8 restituito con le modalit\u00e0 di cui al comma. \n 4. Nei casi di restituzione dell'intervento in conseguenza della revoca di cui al comma 3, o comunque disposta per azioni o fatti addebitati all'impresa beneficiaria, e della revoca di cui al comma 1, disposta anche in misura parziale purch\u00e9 proporzionale all'inadempimento riscontrato, l'impresa stessa versa il relativo importo maggiorato di un interesse pari al tasso ufficiale di sconto vigente alla data dell'ordinativo di pagamento, ovvero alla data di concessione del credito di imposta, maggiorato di cinque punti percentuali. In tutti gli altri casi la maggiorazione da applicare \u00e8 determinata in misura pari al tasso ufficiale di sconto. \n 5. Per le restituzioni di cui al comma 4 i crediti nascenti dai finanziamenti erogati ai sensi del presente decreto legislativo sono preferiti a ogni altro titolo di prelazione da qualsiasi causa derivante, ad eccezione del privilegio per spese di giustizia e di quelli previsti dall'articolo 2751-bis del codice civile e fatti salvi i diritti preesistenti dei terzi. Al recupero dei crediti si provvede con l'iscrizione al ruolo, ai sensi dell'articolo 67, comma 2, del decreto del Presidente della Repubblica 28 gennaio 1988, n. 43, delle somme oggetto di restituzione, nonch\u00e9 delle somme a titolo di rivalutazione e interessi e delle relative sanzioni. \n 6. Le somme restituite ai sensi del comma 4 sono versate all'entrata del bilancio dello Stato per incrementare la disponibilit\u00e0 di cui all'articolo 10, comma 2.\u00bb \n - Per i riferimenti del decreto del Ministro dello sviluppo economico, di concerto con il Ministro dell'economia e delle finanze 22 aprile 2022 si veda nelle note all'art. 1. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-05&atto.codiceRedazionale=24G00058&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:21:35.280875"}
{"text": "\n\n\nArt. 12\n Disposizioni finali\n\n\n1. Il Ministero, entro la data del 1\u00b0 luglio 2024, con provvedimento della Direzione generale per gli incentivi alle imprese pubblicato nel sito web www.mise.gov.it, fornisce le istruzioni necessarie per la fruizione delle agevolazioni e definisce gli schemi di domanda e di dichiarazione, nonch\u00e9 l'ulteriore documentazione che l'impresa \u00e8 tenuta a presentare per poter beneficiare delle agevolazioni previste dal presente decreto. Con il medesimo provvedimento \u00e8, altres\u00ec, individuato il termine iniziale per la richiesta dei finanziamenti e dei contributi ai sensi del presente decreto. \n\n\n\n2. Con atti aggiuntivi alla convenzione 14 febbraio 2014, sono apportate le modifiche o integrazioni occorrenti agli impegni gi\u00e0 assunti dalle parti. \n\n\n\n3. Per tutto quanto non espressamente disciplinato dal presente decreto, si applicano le disposizioni previste dai Capi I, II, IV, V del decreto 22/4/2022. \n\n\n\nIl presente decreto, munito del sigillo dello Stato, sar\u00e0 inserito nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarlo e di farlo osservare. \n Roma, 19 gennaio 2024 \n\nIl Ministero, entro la data del 1\u00b0 luglio 2024, con provvedimento della Direzione generale per gli incentivi alle imprese\npubblicato nel sito web www.mise.gov.it, fornisce le istruzioni necessarie per la fruizione delle agevolazioni e definisce gli schemi\ndi domanda e di dichiarazione, nonch\u00e9 l'ulteriore documentazione che l'impresa \u00e8 tenuta a presentare per poter beneficiare delle agevolazioni previste dal presente decreto. Con il medesimo\nprovvedimento \u00e8, altres\u00ec, individuato il termine iniziale per la richiesta dei finanziamenti e dei contributi ai sensi del presente decreto.\n2. Con atti aggiuntivi alla convenzione 14 febbraio 2014, sono apportate le modifiche o integrazioni occorrenti agli impegni gi\u00e0 assunti dalle parti. 3. Per tutto quanto non espressamente disciplinato dal presente\ndecreto, si applicano le disposizioni previste dai Capi I, II, IV, V del decreto 22/4/2022.\nIl presente decreto, munito del sigillo dello Stato, sar\u00e0 inserito nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarlo e di farlo osservare.\nRoma, 19 gennaio 2024 Il Ministro delle imprese e del made in Italy Urso Il Ministro dell'economia e delle finanze Giorgetti\nVisto, il Guardasigilli: Nordio Registrato alla Corte dei conti il 12 marzo 2024 Ufficio di controllo sugli atti del Ministero delle imprese e del\nmade in italy, del Ministero dell'agricoltura, della sovranit\u00e0\nalimentare e delle foreste e del Ministero del turismo, n. 338\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-05&atto.codiceRedazionale=24G00058&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:21:39.376933"}
{"text": "\nLa Camera dei deputati ed il Senato della Repubblica hanno approvato;\nIL PRESIDENTE DELLA REPUBBLICA\nPromulga\n la seguente legge:\nArt. 1\n\n\n1. Il decreto-legge 5 febbraio 2024, n. 10, recante disposizioni urgenti sulla governance e sugli interventi di competenza della Societ\u00e0 \u00abInfrastrutture Milano Cortina 2020-2026 S.p.A.\u00bb, \u00e8 convertito in legge con le modificazioni riportate in allegato alla presente legge. \n\n\n\n2. La presente legge entra in vigore il giorno successivo a quello della sua pubblicazione nella Gazzetta Ufficiale. \n\n\n\nLa presente legge, munita del sigillo dello Stato, sar\u00e0 inserita nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarla e di farla osservare come legge dello Stato. \n Data a Roma, add\u00ec 27 marzo 2024 \nMATTARELLA\nMeloni, Presidente del Consiglio dei ministri\nSalvini, Ministro delle infrastrutture e dei trasporti\nVisto, il Guardasigilli: Nordio\n Avvertenza: \n Il decreto-legge 5 febbraio 2024, n. 10, \u00e8 stato pubblicato nella Gazzetta Ufficiale - Serie generale - n. 29 del 5 febbraio 2024. \n A norma dell'art. 15, comma 5, della legge 23 agosto 1988, n. 400 (Disciplina dell'attivit\u00e0 di Governo e ordinamento della Presidenza del Consiglio dei ministri), le modifiche apportate dalla presente legge di conversione hanno efficacia dal giorno successivo a quello della sua pubblicazione. \n Il testo del decreto-legge coordinato con la legge di conversione \u00e8 pubblicato in questa stessa Gazzetta Ufficiale alla pag. 93. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-05&atto.codiceRedazionale=24G00057&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:21:40.352397"}
{"text": "\n\n\n Allegato \n\n Modificazioni apportate in sede di conversione \n al decreto-legge 5 febbraio 2024, n. 10 \n\n All'articolo 1: \n al comma 1: \n al primo periodo, le parole: \u00abANAS S.p.A.\u00bb sono sostituite dalle seguenti: \u00abla societ\u00e0 ANAS S.p.A.\u00bb e le parole: \u00ab\u00e8 individuato\u00bb sono sostituite dalle seguenti: \u00ab\u00e8 individuata\u00bb; \n al secondo periodo, le parole: \u00abeffetti prodotti\u00bb sono sostituite dalle seguenti: \u00abeffetti prodottisi\u00bb; \n al terzo periodo, le parole: \u00abad ANAS S.p.A.\u00bb sono sostituite dalle seguenti: \u00aball'ANAS S.p.A.\u00bb e le parole: \u00abdegli impegni\u00bb sono sostituite dalle seguenti: \u00abcirca gli impegni\u00bb; \n dopo il comma 1 sono aggiunti i seguenti: \n \u00ab1-bis. A decorrere dalla data di entrata in vigore della legge di conversione del presente decreto, la societ\u00e0 Rete ferroviaria italiana (RFI) S.p.A. \u00e8 individuata quale soggetto attuatore degli interventi di cui all'Allegato A-bis, che costituisce parte integrante del presente decreto, e subentra nei relativi rapporti giuridici attivi e passivi, nonch\u00e9 nei procedimenti amministrativi pendenti alla data di entrata in vigore della legge di conversione del presente decreto, alla Societ\u00e0. Restano validi gli atti e i provvedimenti adottati e sono fatti salvi gli effetti prodottisi e i rapporti giuridici sorti antecedentemente alla data di entrata in vigore della legge di conversione del presente decreto.\nEntro quindici giorni dalla medesima data di entrata in vigore, la Societ\u00e0 trasmette alla RFI S.p.A. una relazione circa lo stato di attuazione degli interventi di cui al primo periodo e circa gli impegni finanziari assunti nell'espletamento delle relative attivit\u00e0. \n 1-ter. A decorrere dalla data di entrata in vigore della legge di conversione del presente decreto, la societ\u00e0 FERROVIENORD S.p.A. \u00e8 individuata quale soggetto attuatore dell'intervento \"Sede T2 MXP - Collegamento alla rete ferroviaria nazionale\" e subentra nei relativi rapporti giuridici attivi e passivi, nonch\u00e9 nei procedimenti amministrativi pendenti alla data di entrata in vigore della legge di conversione del presente decreto, alla Societ\u00e0.\nRestano validi gli atti e i provvedimenti adottati e sono fatti salvi gli effetti prodottisi e i rapporti giuridici sorti antecedentemente alla data di entrata in vigore della legge di conversione del presente decreto. Entro quindici giorni dalla medesima data di entrata in vigore, la Societ\u00e0 trasmette alla FERROVIENORD S.p.A. una relazione circa lo stato di attuazione dell'intervento di cui al primo periodo e circa gli impegni finanziari assunti nell'espletamento delle relative attivit\u00e0\u00bb; \n alla rubrica, le parole: \u00abin ambito stradale\u00bb sono soppresse e le parole: \u00abdelle Olimpiadi invernali Milano-Cortina 2026\u00bb sono sostituite dalle seguenti: \u00abdei Giochi olimpici e paralimpici invernali Milano Cortina 2026\u00bb. \n All'articolo 2: \n al comma 1, lettera a): \n al numero 1), le parole: \u00abad ANAS S.p.A.\u00bb sono sostituite dalle seguenti: \u00aballa societ\u00e0 ANAS S.p.A.\u00bb; \n dopo il numero 1) \u00e8 inserito il seguente: \n \u00ab1-bis) al comma 2-ter \u00e8 aggiunto, in fine, il seguente periodo: \"L'intervento pubblico per il completamento delle opere necessarie allo svolgimento dei Giochi olimpici e paralimpici invernali Milano Cortina 2026 deve tener conto delle esigenze degli atleti e delle persone con disabilit\u00e0\"\u00bb; \n al numero 2): \n al capoverso 5, lettera a), alinea, le parole: \u00abAutorit\u00e0 politica\u00bb sono sostituite dalle seguenti: \u00abAutorit\u00e0 di Governo\u00bb; \n al capoverso 5-ter: \n al primo periodo, le parole: \u00abnumero 2\u00bb sono sostituite dalle seguenti: \u00abnumero 2)\u00bb, le parole: \u00abe ferroviari\u00bb sono soppresse e le parole: \u00abnonch\u00e9 dell'intervento\u00bb sono sostituite dalle seguenti: \u00abnonch\u00e9 degli interventi\u00bb; \n al secondo periodo, le parole: \u00abIl consiglio di amministrazione\u00bb sono sostituite dalle seguenti: \u00abL'organo di amministrazione\u00bb e le parole: \u00abnumero 3\u00bb sono sostituite dalle seguenti: \u00abnumero 3)\u00bb; \n al terzo periodo, le parole: \u00abil consiglio di amministrazione\u00bb sono sostituite dalle seguenti: \u00abl'organo di amministrazione\u00bb; \n dopo il capoverso 5-ter \u00e8 aggiunto il seguente: \n \u00ab5-quater. Nel caso in cui l'organo di amministrazione decida di procedere, conformemente allo statuto, alla nomina del direttore generale della Societ\u00e0, l'incarico \u00e8 conferito all'amministratore delegato della medesima Societ\u00e0\u00bb. \n All'articolo 3: \n al comma 1, le parole: \u00abdi ANAS S.p.A.\u00bb, ovunque ricorrono, sono sostituite dalle seguenti: \u00abdell'ANAS S.p.A.\u00bb, le parole: \u00abeffetti prodotti\u00bb sono sostituite dalle seguenti: \u00abeffetti prodottisi\u00bb e le parole: \u00abrimborsi spese\u00bb sono sostituite dalle seguenti: \u00abrimborsi di spese\u00bb; \n al comma 2, le parole: \u00abdi ANAS S.p.A.\u00bb sono sostituite dalle seguenti: \u00abdell'ANAS S.p.A.\u00bb e le parole: \u00abdella medesima societ\u00e0,\u00bb sono sostituite dalle seguenti: \u00abdella medesima societ\u00e0 e\u00bb; \n dopo il comma 2 sono aggiunti i seguenti: \n \u00ab2-bis. L'amministratore delegato pro tempore della RFI S.p.A., dalla data di entrata in vigore della legge di conversione del presente decreto, subentra quale Commissario straordinario per la realizzazione degli interventi di soppressione di passaggi a livello insistenti sulla strada statale 38, con i poteri di cui all'articolo 4, commi 2 e 3, del decreto-legge 18 aprile 2019, n. 32, convertito, con modificazioni, dalla legge 14 giugno 2019, n. 55. Restano validi gli atti e i provvedimenti adottati e sono fatti salvi gli effetti prodottisi e i rapporti giuridici sorti antecedentemente alla data di entrata in vigore della legge di conversione del presente decreto. Il Commissario straordinario di cui al primo periodo pu\u00f2 nominare fino a un massimo di due sub-commissari, scelti tra il personale della RFI S.p.A. Al Commissario straordinario e agli eventuali sub-commissari nominati non spettano compensi, gettoni di presenza e indennit\u00e0, comunque denominati. Gli eventuali rimborsi di spese sono posti a carico dei quadri economici degli interventi di cui al primo periodo nel limite complessivo massimo di 50.000 euro annui. \n 2-ter. Per lo svolgimento delle funzioni commissariali di cui al comma 2-bis, l'amministratore delegato pro tempore della RFI S.p.A. pu\u00f2 avvalersi delle strutture della medesima societ\u00e0 e delle amministrazioni centrali e periferiche dello Stato e degli altri enti territoriali, senza nuovi o maggiori oneri a carico della finanza pubblica. Le amministrazioni interessate provvedono agli adempimenti previsti con le risorse umane, strumentali e finanziarie disponibili a legislazione vigente\u00bb; \n alla rubrica, le parole: \u00abdelle Olimpiadi invernali Milano-Cortina 2020-2026\u00bb sono sostituite dalle seguenti: \u00abdei Giochi olimpici e paralimpici invernali Milano Cortina 2026\u00bb. \n Dopo l'articolo 3 \u00e8 inserito il seguente: \n \u00abArt. 3-bis (Ulteriori disposizioni per lo svolgimento dei Giochi olimpici e paralimpici invernali Milano Cortina 2026). - 1.\nGli enti territoriali interessati dai Giochi olimpici e paralimpici invernali Milano Cortina 2026 possono concorrere a finanziare e svolgere attivit\u00e0 inerenti ai Giochi e finalizzate a favorire l'impatto positivo sul territorio di rispettiva competenza dal punto di vista sociale, ambientale ed economico, secondo una pianificazione definita d'intesa con il Comitato Organizzatore di cui all'articolo 2 del decreto-legge 11 marzo 2020, n. 16, convertito, con modificazioni, dalla legge 8 maggio 2020, n. 31, o comunque comunicata allo stesso. \n 2. Gli enti concedenti degli impianti sportivi connessi allo svolgimento dei Giochi olimpici e paralimpici invernali Milano Cortina 2026 sono autorizzati a procedere alla revisione del relativo contratto ai sensi dell'articolo 192 del codice dei contratti pubblici, di cui al decreto legislativo 31 marzo 2023, n. 36, in presenza dei presupposti e nei limiti ivi previsti, al fine di regolare gli effetti della mancata fruizione dei medesimi impianti da parte dei concessionari, in conseguenza degli impieghi connessi all'evento, mediante la rideterminazione della durata del contratto di concessione, nella misura strettamente necessaria a ricondurlo ai livelli di equilibrio e di traslazione del rischio pattuiti al momento della sua conclusione. La disposizione di cui al primo periodo non si applica ai contratti di concessione in relazione ai quali l'equilibrio economico-finanziario e i livelli di traslazione del rischio pattuiti al momento della loro conclusione siano altrimenti assicurati. Dall'attuazione del presente comma non devono derivare nuovi o maggiori oneri a carico degli enti concedenti. \n 3. Le regioni, le province autonome di Trento e di Bolzano e i comuni interessati dai Giochi olimpici e paralimpici invernali Milano Cortina 2026 possono disporre, con ordinanza, l'occupazione temporanea di aree attigue a quelle destinate alla realizzazione delle opere di impiantistica sportiva e infrastrutturali, come definite nel Piano complessivo delle opere olimpiche di cui al decreto del Presidente del Consiglio dei ministri 8 settembre 2023, pubblicato nella Gazzetta Ufficiale n. 222 del 22 settembre 2023, se ci\u00f2 risulti necessario ad assicurare la fruibilit\u00e0 e funzionalit\u00e0 degli impianti e delle infrastrutture nonch\u00e9 lo svolgimento dell'evento. Si applicano, in quanto compatibili, le disposizioni di cui agli articoli 49, commi 2, 3 e 4, e 50 del testo unico delle disposizioni legislative e regolamentari in materia di espropriazione per pubblica utilit\u00e0, di cui al decreto del Presidente della Repubblica 8 giugno 2001, n. 327. \n 4. Le disponibilit\u00e0 derivanti dalle economie conseguite in relazione all'avvenuto collaudo degli interventi di cui al Piano complessivo delle opere olimpiche, ove non gi\u00e0 destinate ai maggiori fabbisogni degli interventi previsti dall'articolo 4, comma 2, del citato decreto del Presidente del Consiglio dei ministri 8 settembre 2023, nonch\u00e9 le disponibilit\u00e0 derivanti dalla mancata realizzazione degli interventi di cui agli allegati 1 e 2 del medesimo decreto del Presidente del Consiglio dei ministri sono destinate, qualora non necessarie al completamento delle opere del Piano, alle finalit\u00e0 definite con decreto del Ministro delle infrastrutture e dei trasporti, di concerto con il Ministro dell'economia e delle finanze e, per le relative parti di competenza, di concerto con il Ministro per lo sport e i giovani, previa intesa con le regioni Lombardia e Veneto e le province autonome di Trento e di Bolzano\u00bb. \n All'articolo 4: \n al comma 1, le parole: \u00abcon ANAS S.p.A.\u00bb sono sostituite dalle seguenti: \u00abcon l'ANAS S.p.A.\u00bb, le parole: \u00abad ANAS S.p.A.\u00bb sono sostituite dalle seguenti: \u00aball'ANAS S.p.A.\u00bb, le parole: \u00abda ANAS S.p.A.\u00bb sono sostituite dalle seguenti: \u00abdall'ANAS S.p.A.\u00bb, le parole: \u00abGli oneri di cui al secondo periodo\u00bb sono sostituite dalle seguenti: \u00abGli oneri di cui al terzo periodo del presente comma\u00bb e dopo le parole: \u00absenza nuovi o maggiori\u00bb \u00e8 inserita la seguente: \u00aboneri\u00bb; \n al comma 2, dopo le parole: \u00abarticolo 11, comma 9, lettera a), del\u00bb sono inserite le seguenti: \u00abtesto unico in materia di societ\u00e0 a partecipazione pubblica, di cui al\u00bb; \n al comma 3, secondo periodo, le parole: \u00abANAS S.p.A\u00bb sono sostituite dalle seguenti: \u00abL'ANAS S.p.A\u00bb; \n dopo il comma 3 sono inseriti i seguenti: \n \u00ab3-bis. Per la realizzazione delle opere del piano approvato con decreto del Presidente del Consiglio dei ministri ai sensi dell'articolo 3, comma 2, del decreto-legge 11 marzo 2020, n. 16, convertito, con modificazioni, dalla legge 8 maggio 2020, n. 31, per le quali la Societ\u00e0 intende avvalersi dell'ANAS S.p.A. per le fasi di affidamento e di esecuzione delle opere, la copertura dei costi per le attivit\u00e0 svolte da quest'ultima avviene mediante corresponsione di contributi da parte del Ministero delle infrastrutture e dei trasporti a valere sul quadro economico delle relative opere. Per ciascuno degli interventi di cui al primo periodo sono riconosciuti oneri di investimento nel limite complessivo massimo del 9 per cento del quadro economico, comprensivo delle somme di cui all'articolo 3, comma 11, primo e terzo periodo, del citato decreto-legge n. 16 del 2020 e, comunque, entro i limiti delle risorse allo stato disponibili nei relativi quadri economici, senza nuovi o maggiori oneri a carico della finanza pubblica. Entro trenta giorni dalla data di entrata in vigore della legge di conversione del presente decreto, la Societ\u00e0 provvede, per ciascuno degli interventi, alla sottoscrizione di apposita convenzione con l'ANAS S.p.A. per la definizione degli interventi alla stessa affidati e dei relativi oneri finanziari in coerenza con le disposizioni di cui al presente comma, dandone comunicazione al Ministero delle infrastrutture e dei trasporti. Gli interventi affidati all'ANAS S.p.A. ai sensi del presente comma sono recepiti in sede di aggiornamento del contratto di programma sottoscritto dal Ministero delle infrastrutture e dei trasporti con l'ANAS S.p.A. \n 3-ter. Per gli interventi di cui all'Allegato A-bis, in relazione alle attivit\u00e0 gi\u00e0 svolte dalla Societ\u00e0 alla data di entrata in vigore della legge di conversione del presente decreto, nonch\u00e9 per quelle di monitoraggio, le somme di cui all'articolo 3, comma 11, primo periodo, del citato decreto-legge n. 16 del 2020 sono determinate nella misura dell'1,5 per cento dei relativi quadri economici, entro i limiti delle risorse allo stato disponibili sugli stessi, senza nuovi o maggiori oneri a carico della finanza pubblica. \n 3-quater. Per l'intervento di cui all'articolo 1, comma 1-ter, in relazione alle attivit\u00e0 gi\u00e0 svolte dalla Societ\u00e0 alla data di entrata in vigore della legge di conversione del presente decreto, nonch\u00e9 per quelle di monitoraggio, le somme di cui all'articolo 3, comma 11, primo periodo, del citato decreto-legge n. 16 del 2020 sono determinate nella misura dell'1,5 per cento dei relativi quadri economici, entro i limiti delle risorse allo stato disponibili sugli stessi, senza nuovi o maggiori oneri a carico della finanza pubblica. \n 3-quinquies. L'Autorit\u00e0 di bacino distrettuale delle Alpi Orientali provvede all'aggiornamento degli strumenti di pianificazione per il contrasto al dissesto idrogeologico nel territorio di competenza ai sensi dell'articolo 65 del decreto legislativo 3 aprile 2006, n. 152. L'aggiornamento del piano \u00e8 approvato anche in pi\u00f9 stralci funzionali, in coerenza con le modalit\u00e0 di cui all'articolo 67 del medesimo decreto legislativo 3 aprile 2006, n. 152. Il primo stralcio funzionale, riguardante il territorio del comune di Cortina d'Ampezzo, \u00e8 adottato entro trenta giorni dalla data di entrata in vigore della legge di conversione del presente decreto. Il piano individua le misure strutturali e non strutturali funzionali alla mitigazione e gestione del rischio ed \u00e8 corredato di norme di attuazione. \n 3-sexies. Per le esigenze di funzionamento volte a potenziare le attivit\u00e0 finalizzate a mitigare il rischio idrogeologico e gli effetti del cambiamento climatico, anche con specifico riferimento al necessario monitoraggio e governo del rischio idrogeologico per lo svolgimento dei Giochi olimpici e paralimpici invernali Milano Cortina 2026, ivi compresa l'attivit\u00e0 di pianificazione di cui al comma 3-quinquies, l'Autorit\u00e0 di bacino distrettuale delle Alpi Orientali \u00e8 autorizzata a reclutare, nel biennio 2024-2025, con rapporto di lavoro subordinato a tempo indeterminato, mediante l'indizione di concorsi pubblici o mediante le ulteriori modalit\u00e0 di reclutamento previste a legislazione vigente, in aggiunta alle facolt\u00e0 assunzionali disponibili a legislazione vigente, il seguente contingente di personale: un dirigente di prima fascia, un dirigente di seconda fascia, un'unit\u00e0 da inquadrare nell'area delle elevate professionalit\u00e0, prevista dal vigente contratto collettivo nazionale di lavoro relativo al personale dell'area del comparto funzioni centrali - Triennio 2019-2021, e dodici unit\u00e0 da inquadrare nell'area dei funzionari prevista dal medesimo contratto collettivo.\nPer effetto di quanto previsto dal presente comma, nella vigente dotazione organica dell'Autorit\u00e0 di bacino distrettuale delle Alpi Orientali sono istituite una posizione di dirigente di prima fascia e una posizione nell'area delle elevate professionalit\u00e0. Agli oneri derivanti dall'attuazione del presente comma, pari a euro 917.202 per l'anno 2024 e a euro 1.222.936 a decorrere dall'anno 2025, si provvede mediante corrispondente riduzione del fondo di cui all'articolo 1, comma 199, della legge 23 dicembre 2014, n. 190\u00bb; \n al comma 4, le parole: \u00abDall'attuazione degli articoli 1, 2, 3 e 4, commi 1 e 2 del presente decreto,\u00bb sono sostituite dalle seguenti: \u00abDall'attuazione degli articoli 1, 2, 3 e 3-bis e dei commi 1, 2, 3-bis, 3-ter, 3-quater e 3-quinquies del presente articolo\u00bb. \n All'Allegato A, le parole: \u00abdelle Olimpiadi invernali Milano-Cortina 2020-2026\u00bb sono sostituite dalle seguenti: \u00abdei Giochi olimpici e paralimpici invernali Milano Cortina 2026\u00bb. \n Dopo l'Allegato A \u00e8 inserito il seguente: \n\n \u00abAllegato A-bis \n (articolo 1, comma 1-bis) \n\nElenco delle opere complementari in ambito ferroviario connesse allo svolgimento dei Giochi olimpici e paralimpici invernali Milano Cortina 2026 affidate alla RFI S.p.A. come soggetto attuatore \n\n\n\nRegione o provincia autonoma  Intervento\u00a0 \n\n\nProvincia autonoma di Trento Stazione ferroviaria di Trento - Adeguamento infrastrutturale \n\n\n Veneto Stazione di Longarone - Miglioramento accessibilit\u00e0 e velocizzazione itinerari \n\n\nVeneto PRG di Ponte nelle Alpi \n\n\n Veneto\u00a0\u00a0 Rinnovo stazioni/costruzione parcheggi di scambio\u00a0 Lotto 1 Stazione di Belluno \n\n\n Veneto\u00a0 Rinnovo stazioni/costruzione parcheggi di scambio Lotto 2 Stazione di Feltre\u00a0 \n\n\n Lombardia\u00a0\u00a0 Interventi puntuali potenziamento - PRG sedi di incrocio\u00a0 \n\n\n Lombardia\u00a0\u00a0 Soppressione passaggi a livello insistenti su SS38\u00a0 Lotto 1 Lotto funzionale FORCOLA \n\n\n Lombardia\u00a0\u00a0 Soppressione passaggi a livello insistenti su SS38\u00a0 Lotto 2 Lotto funzionale COLORINA \n\n\n  Lombardia\u00a0\u00a0 Soppressione passaggi a livello insistenti su SS38\u00a0 Lotto 3 Lotto funzionale MONTAGNA-POGGIRIDENTI \n\n\n  Lombardia\u00a0\u00a0 Soppressione passaggi a livello insistenti su SS38 Lotto 4 Lotto funzionale CHIURO-TEGLIO\u00a0 \n\n\n  Lombardia\u00a0\u00a0 Soppressione passaggi a livello insistenti su SS38 Lotto 5 Lotto funzionale Ponte-Chiuro\u00a0 \n\n\n Lombardia Soppressione passaggi a livello insistenti su SS38\u00a0 Lotto 6 Lotto funzionale Bianzone \n\n\n\n\n\n\u00bb. \n Nell'Allegato B, capoverso Allegato 1, l'ultima riga \u00e8 soppressa. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-05&atto.codiceRedazionale=24G00057&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:21:44.453856"}
{"text": "\nIL PRESIDENTE DELLA REPUBBLICA\n\n\n\nVisti gli articoli 76 e 87 della Costituzione;\n\n\n\n\n\n\nVista la legge 9 agosto 2023, n. 111, recante \u00abDelega al Governo per la riforma fiscale\u00bb e, in particolare l'articolo 15 della predetta legge n. 111 del 2023, recante i principi e criteri direttivi per il riordino delle disposizioni vigenti in materia di giochi pubblici;\n\n\n\n\n\n\nVista la preliminare deliberazione del Consiglio dei ministri, adottata nella riunione del 19 dicembre 2023;\n\n\n\n\nAcquisita l'intesa in sede di Conferenza Unificata di cui all'articolo 8 del decreto legislativo 28 agosto 1997, n. 281, espressa nella seduta del 25 gennaio 2024;\n\n\nAcquisiti i pareri delle Commissioni parlamentari competenti per materia e per i profili di carattere finanziario della Camera dei deputati e del Senato della Repubblica;\n\n\n\n\nVista la deliberazione del Consiglio dei ministri, adottata nella riunione dell'11 marzo 2024;\n\n\n\n\nSulla proposta del Ministro dell'economia e delle finanze, di concerto con i Ministri dell'interno, dell'agricoltura, della sovranit\u00e0 alimentare e delle foreste, della salute e per lo sport e i giovani;\n\nEmana\n il seguente decreto legislativo:\nArt. 1\n Finalit\u00e0\n\n\n1. Le disposizioni del presente decreto costituiscono il quadro regolatorio di fonte primaria della disciplina dei giochi pubblici ammessi in Italia. \n\n\n\n2. Ai fini del comma 1, il presente decreto reca il riordino, anche attraverso una loro raccolta sistematica e organica, delle disposizioni di carattere generale applicabili ai giochi pubblici ammessi in Italia e, in particolare, di quelle relative ai giochi a distanza. Le disposizioni relative ai giochi pubblici ammessi in Italia raccolti attraverso rete fisica sono contenute in un successivo decreto legislativo emanato dopo la definizione di una apposita intesa programmatica al riguardo tra Stato, regioni e enti locali. \n\n\n\n3. \u00c8 esclusa dall'ambito di applicazione del presente decreto la disciplina delle case da gioco che resta quella contenuta nelle disposizioni vigenti che le riguardano. \n\n\n\n4. Restano ferme le competenze del Ministero dell'interno in materia di giochi pubblici ai fini della tutela dell'ordine e sicurezza pubblici. \n\n\n\n N O T E \n\n Avvertenza: \n Il testo delle note qui pubblicato \u00e8 stato redatto dall'amministrazione competente per materia, ai sensi dell'art. 10, comma 3, del testo unico delle disposizioni sulla promulgazione delle leggi, sull'emanazione dei decreti del Presidente della Repubblica e sulle pubblicazioni ufficiali della Repubblica italiana, approvato con D.P.R. 28 dicembre 1985, n. 1092, al solo fine di facilitare la lettura delle disposizioni di legge modificate o alle quali \u00e8 operato il rinvio. Restano invariati il valore e l'efficacia degli atti legislativi qui trascritti. \n Note alle premesse: \n - Si riporta l'art. 76 Cost.: \n \u00abArt. 76. L'esercizio della funzione legislativa non pu\u00f2 essere delegato al Governo se non con determinazione di principi e criteri direttivi e soltanto per tempo limitato e per oggetti definiti.\u00bb. \n - L'art. 87 Cost. conferisce, tra l'altro, al Presidente della Repubblica il potere di promulgare le leggi ed emanare i decreti aventi valore di legge e i regolamenti. \n - Il testo dell'art. 15 della legge 9 agosto 2023, n. 111, recante \u00abDelega al Governo per la riforma fiscale\u00bb, pubblicata nella Gazzetta Ufficiale 14 agosto 2023, n. 189, \u00e8 il seguente: \n \u00abArt. 15 (Principi e criteri direttivi per il riordino delle disposizioni vigenti in materia di giochi pubblici). - 1. Il Governo \u00e8 delegato ad attuare, con i decreti legislativi di cui all'articolo 1, il riordino delle disposizioni vigenti in materia di giochi pubblici, fermo restando il modello organizzativo dei giochi pubblici fondato sul regime concessorio e autorizzatorio, quale garanzia di tutela della fede, dell'ordine e della sicurezza pubblici, del contemperamento degli interessi pubblici generali in tema di salute con quelli erariali sul regolare afflusso del prelievo tributario gravante sui giochi, nonch\u00e9 della prevenzione del riciclaggio dei proventi di attivit\u00e0 criminose. \n 2. Il riordino di cui al comma 1 \u00e8 effettuato nel rispetto dei seguenti principi e criteri direttivi: \n a) introduzione di misure tecniche e normative finalizzate a garantire la piena tutela dei soggetti pi\u00f9 vulnerabili nonch\u00e9 a prevenire i disturbi da gioco d'azzardo e il gioco minorile, quali: \n 1) diminuzione dei limiti di giocata e di vincita; \n 2) obbligo della formazione continua dei gestori e degli esercenti; \n 3) rafforzamento dei meccanismi di autoesclusione dal gioco, anche sulla base di un registro nazionale al quale possono iscriversi i soggetti che chiedono di essere esclusi dalla partecipazione in qualsiasi forma ai giochi con vincita in denaro; \n 4) previsione di caratteristiche minime che devono possedere le sale e gli altri luoghi in cui si offre il gioco; \n 5) certificazione di ciascun apparecchio, con passaggio graduale, tenendo conto del periodo di ammortamento degli investimenti effettuati, ad apparecchi che consentono il gioco solo da ambiente remoto, facenti parte di sistemi di gioco non alterabili; \n 6) divieto di raccogliere gioco su competizioni sportive dilettantistiche riservate esclusivamente a minori di anni diciotto; \n 7) impiego di forme di comunicazione del gioco legale coerenti con l'esigenza di tutela dei soggetti pi\u00f9 vulnerabili; \n b) disciplina di adeguate forme di concertazione tra lo Stato, le regioni e gli enti locali in ordine alla pianificazione della dislocazione territoriale dei luoghi fisici di offerta di gioco, nonch\u00e9 del conseguente procedimento di abilitazione all'erogazione della relativa offerta nei riguardi dei soggetti che, attraverso apposite selezioni, ne risultano responsabili, al fine di assicurare agli investitori la prevedibilit\u00e0 nel tempo della dislocazione dei predetti luoghi nell'intero territorio nazionale e la loro predeterminata distanza da luoghi sensibili uniformemente individuati; \n c) riordino delle reti di raccolta del gioco sia a distanza sia in luoghi fisici, al fine della razionalizzazione territoriale e numerica dei luoghi fisici di offerta di gioco secondo criteri di specializzazione e progressiva concentrazione della raccolta del gioco in ambienti sicuri e controllati, con contestuale identificazione dei parametri soggettivi e oggettivi di relativa sicurezza e controllo; previsione che le reti dei concessionari della raccolta del gioco a distanza possano, sotto la loro diretta responsabilit\u00e0, comprendere luoghi fisici per l'erogazione di servizi esclusivamente accessori, esclusi in ogni caso l'offerta stessa del gioco a distanza e il pagamento delle relative vincite; \n d) per potenziare il contrasto del gioco illegale e delle infiltrazioni delle organizzazioni criminali nell'offerta di gioco, rafforzamento della disciplina sulla trasparenza e sui requisiti soggettivi e di onorabilit\u00e0 dei soggetti che, direttamente o indirettamente, detengono il controllo o partecipano al capitale delle societ\u00e0 concessionarie dei giochi pubblici, nonch\u00e9 dei relativi esponenti aziendali, prevedendo altres\u00ec specifiche cause di decadenza dalle concessioni e di esclusione dalle gare per il rilascio delle concessioni, anche nei riguardi di societ\u00e0 fiduciarie, fondi di investimento e trust che detengano, anche indirettamente, partecipazioni al capitale o al patrimonio di societ\u00e0 concessionarie di giochi pubblici e che risultino non rispettare l'obbligo di dichiarazione dell'identit\u00e0 del soggetto indirettamente partecipante; individuazione di limiti massimi di concentrazione, per ciascun concessionario e relativi soggetti proprietari o controllanti, della gestione di luoghi fisici di offerta di gioco; estensione dei requisiti previsti dalla normativa antimafia a tutti i partner contrattuali dei concessionari, in analogia con la disciplina del subappalto di opere e forniture alla pubblica amministrazione, intendendo per \"partner contrattuali\" tutti i soggetti d'impresa concorrenti nella cosiddetta filiera, tra cui i produttori, i distributori, gli installatori di apparecchiature e strumenti di qualsiasi natura nonch\u00e9 gli incaricati della manutenzione, della raccolta e del versamento degli incassi (cosiddetto \"trasporto valori\"); \n e) estensione della disciplina sulla trasparenza e sui requisiti soggettivi e di onorabilit\u00e0 di cui alla lettera d) a tutti i soggetti, costituiti in qualsiasi forma organizzativa, anche societaria, che partecipano alle filiere di offerta attivate dalle societ\u00e0 concessionarie di giochi pubblici, integrando, ove necessario, le discipline settoriali vigenti; \n f) previsione di una disciplina generale per la gestione dei casi di crisi irreversibile del rapporto concessorio in materia di giochi pubblici, specialmente se derivante da provvedimenti di revoca o di decadenza; \n g) in materia di imposizione tributaria sui giochi, riserva alla legge ordinaria o agli atti aventi forza di legge ordinaria, nel rispetto dell'articolo 23 della Costituzione, delle materie riguardanti le fattispecie imponibili, i soggetti passivi e la misura massima dell'imposta; riparto tra la fonte regolamentare e l'atto amministrativo generale della disciplina dei singoli giochi e delle condizioni generali di gioco nonch\u00e9 delle relative regole tecniche, anche di infrastruttura; definizione del contenuto minimo dei contratti tra i concessionari e i loro punti di offerta del gioco, da sottoporre a preventiva approvazione dell'Agenzia delle dogane e dei monopoli; \n h) adeguamento delle disposizioni in materia di prelievo erariale sui singoli giochi, assicurando il riequilibrio del prelievo fiscale e distinguendo espressamente quello di natura tributaria, in funzione delle diverse tipologie di gioco pubblico, al fine di armonizzare altres\u00ec le percentuali di aggio o compenso riconosciute ai concessionari, ai gestori e agli esercenti, nonch\u00e9 le percentuali destinate a vincita (payout); adeguamento delle disposizioni in materia di obblighi di rendicontazione; certezza del prelievo fiscale per l'intera durata delle concessioni attribuite a seguito di gare pubbliche e previsione di specifici obblighi di investimenti periodici da parte dei concessionari per la sicurezza del gioco e la realizzazione di costanti buone pratiche nella gestione delle concessioni; \n i) definizione di regole trasparenti e uniformi per l'intero territorio nazionale in materia di titoli abilitativi all'esercizio dell'offerta di gioco, di autorizzazioni e di controlli, garantendo forme di partecipazione dei comuni alla pianificazione e all'autorizzazione dell'offerta fisica di gioco che tenga conto di parametri di distanza da luoghi sensibili determinati con validit\u00e0 per l'intero territorio nazionale e della dislocazione locale delle sale da gioco e dei punti di vendita in cui si esercita come attivit\u00e0 principale l'offerta di scommesse su eventi sportivi e non sportivi, nonch\u00e9 in materia di installazione degli apparecchi idonei per il gioco lecito, di cui all'articolo 110, comma 6, lettere a) e b), del testo unico di cui al regio decreto 18 giugno 1931, n. 773, comunque con riserva allo Stato della definizione delle regole necessarie per esigenze di ordine e sicurezza pubblica, assicurando la salvaguardia delle discipline regolatorie nel frattempo emanate a livello locale, in quanto compatibili con i principi delle norme adottate in attuazione della presente lettera; \n l) revisione e semplificazione della disciplina riguardante i titoli abilitativi all'esercizio dell'offerta di gioco e divieto di rilascio di tali titoli abilitativi, nonch\u00e9 simmetrica nullit\u00e0 assoluta di tali titoli se rilasciati, in ambiti territoriali diversi da quelli pianificati, ai sensi delle precedenti lettere, per la dislocazione di sale da gioco e di punti di vendita di gioco nonch\u00e9 per l'installazione degli apparecchi di cui all'articolo 110, comma 6, lettera a), del citato testo unico di cui al regio decreto n. 773 del 1931, ferme restando le competenze del Ministero dell'interno in materia, di cui agli articoli 16 e 88 del medesimo testo unico; \n m) revisione della disciplina dei controlli e dell'accertamento dei tributi gravanti sui giochi, per una maggiore efficacia preventiva e repressiva della loro evasione o elusione, nonch\u00e9 delle altre violazioni in materia, comprese quelle concernenti il rapporto concessorio; riordino del vigente sistema sanzionatorio, penale e amministrativo, al fine di aumentarne l'efficacia dissuasiva e l'effettivit\u00e0, prevedendo sanzioni aggravate per le violazioni concernenti il gioco a distanza; \n n) riordino, secondo criteri di maggiore rigore, specificit\u00e0 e trasparenza, tenuto conto della normativa di settore adottata dall'Unione europea, della disciplina in materia di qualificazione degli organismi di certificazione degli apparecchi da intrattenimento e divertimento nonch\u00e9 della disciplina riguardante le responsabilit\u00e0 di tali organismi e quelle dei concessionari per i casi di certificazioni non veritiere ovvero di utilizzo di apparecchi non conformi ai modelli certificati; riordino della disciplina degli obblighi, delle responsabilit\u00e0 e delle garanzie, in particolare patrimoniali, proprie dei produttori o dei distributori di programmi informatici per la gestione delle attivit\u00e0 di gioco e della relativa raccolta; \n o) definizione, con decreto del Ministro dell'economia e delle finanze, su proposta dell'Agenzia delle dogane e dei monopoli, di concerto con il Comando generale del Corpo della guardia di finanza, di piani annuali di controlli volti al contrasto della pratica del gioco, in qualunque sua forma, svolto con modalit\u00e0 non conformi all'assetto regolatorio statale per la pratica del gioco lecito; \n p) previsione dell'accesso, da parte dei soggetti pubblici e privati che svolgono attivit\u00e0 di prevenzione e cura della patologia da gioco d'azzardo, ai dati concernenti la diffusione territoriale, la raccolta, la spesa e la tassazione dei giochi autorizzati di qualsiasi tipologia e classificazione; \n q) previsione di una relazione alle Camere sul settore del gioco pubblico, presentata dal Ministro dell'economia e delle finanze entro il 31 dicembre di ogni anno, contenente tra l'altro i dati sullo stato delle concessioni, sui volumi della raccolta, sui risultati economici della gestione e sui progressi in materia di tutela dei consumatori di giochi e della legalit\u00e0.\u00bb. \n - Il testo dell'art. 8 del decreto legislativo 28 agosto 1997, n. 281, recante \u00abDefinizione ed ampliamento delle attribuzioni della Conferenza permanente per i rapporti tra lo Stato, le regioni e le province autonome di Trento e Bolzano ed unificazione, per le materie ed i compiti di interesse comune delle regioni, delle province e dei comuni, con la Conferenza Stato-citt\u00e0 ed autonomie locali\u00bb \u00e8 il seguente: \n \u00abArt. 8 (Conferenza Stato-citt\u00e0 ed autonomie locali e Conferenza unificata). - 1. La Conferenza Stato-citt\u00e0 ed autonomie locali \u00e8 unificata per le materie ed i compiti di interesse comune delle regioni, delle province, dei comuni e delle comunit\u00e0 montane, con la Conferenza Stato-regioni. \n 2. La Conferenza Stato-citt\u00e0 ed autonomie locali \u00e8 presieduta dal Presidente del Consiglio dei Ministri o, per sua delega, dal Ministro dell'interno o dal Ministro per gli affari regionali nella materia di rispettiva competenza; ne fanno parte altres\u00ec il Ministro del tesoro e del bilancio e della programmazione economica, il Ministro delle finanze, il Ministro dei lavori pubblici, il Ministro della sanit\u00e0, il presidente dell'Associazione nazionale dei comuni d'Italia - ANCI, il presidente dell'Unione province d'Italia - UPI ed il presidente dell'Unione nazionale comuni, comunit\u00e0 ed enti montani - UNCEM. Ne fanno parte inoltre quattordici sindaci designati dall'ANCI e sei presidenti di provincia designati dall'UPI.\n Dei quattordici sindaci designati dall'ANCI cinque rappresentano le citt\u00e0 individuate dall'articolo 17 della legge 8 giugno 1990, n. 142. Alle riunioni possono essere invitati altri membri del Governo, nonch\u00e9 rappresentanti di amministrazioni statali, locali o di enti pubblici. \n 3. La Conferenza Stato-citt\u00e0 ed autonomie locali \u00e8 convocata almeno ogni tre mesi, e comunque in tutti i casi il presidente ne ravvisi la necessit\u00e0 o qualora ne faccia richiesta il presidente dell'ANCI, dell'UPI o dell'UNCEM. \n 4. La Conferenza unificata di cui al comma 1 \u00e8 convocata dal Presidente del Consiglio dei Ministri. Le sedute sono presiedute dal Presidente del Consiglio dei Ministri o, su sua delega, dal Ministro per gli affari regionali o, se tale incarico non \u00e8 conferito, dal Ministro dell'interno.\u00bb. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-03&atto.codiceRedazionale=24G00060&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:21:45.830278"}
{"text": "\n\n\nArt. 2\n Definizioni\n\n\n\n\n1. Ai fini del presente decreto si intende per: \n\na) \u00abAgenzia\u00bb, l'Agenzia delle dogane e dei monopoli; \n\nb) \u00abconcessionario\u00bb, la persona giuridica di diritto privato che esercita pubbliche funzioni nelle attivit\u00e0 di gestione, esercizio e raccolta di gioco pubblico per conto dello Stato, avendone ottenuto un formale titolo concessorio a seguito di gara pubblica europea; \n\nc) \u00abcompenso del concessionario\u00bb, la remunerazione del concessionario stabilita in occasione della gara per la sua selezione e consistente, in relazione alla natura del provento erariale previsto per ciascuna tipologia di gioco, nella differenza tra le somme giocate e le vincite erogate ovvero, anche sotto forma di aggio, in una misura prestabilita della raccolta quale corrispettivo per l'esercizio delle funzioni pubbliche trasferite ovvero dei compiti e dei doveri attribuiti con la concessione; \n\nd) \u00abcompenso del punto vendita ricariche\u00bb, la remunerazione riconosciuta dal concessionario al titolare del punto vendita ricariche; \n\ne) \u00abgioco pubblico a distanza\u00bb ovvero \u00abgioco pubblico online\u00bb, le tipologie di gioco, anche di abilit\u00e0, con vincita in denaro disciplinate con regolamento, per la cui partecipazione \u00e8 richiesto il pagamento di una posta costituita da una somma di denaro, alla cui raccolta il concessionario \u00e8 legittimato sulla base della propria concessione e che lo stesso pu\u00f2 raccogliere esclusivamente con le modalit\u00e0 a distanza individuate e definite nel contratto accessivo alla concessione; \n\nf) \u00abgiochi di abilit\u00e0\u00bb, i giochi pubblici a distanza con vincita in denaro nei quali le probabilit\u00e0 di vincita dipendono dall'abilit\u00e0 del giocatore in misura prevalente rispetto all'elemento aleatorio; \n\ng) \u00abgioco responsabile\u00bb, l'insieme delle misure volte a ridurre la diffusione di comportamenti di gioco eccessivo o problematico, sviluppando nel giocatore la capacit\u00e0 di giocare in modo equilibrato, consapevole e controllato; \n\nh) \u00abgiochi di ippica nazionale\u00bb, le formule di scommessa ippica a totalizzatore denominate vincente, accoppiata, tris, quart\u00e8 e quint\u00e8; \n\ni) \u00abgiochi di sorte a quota fissa\u00bb, il gioco in solitario nel quale i possibili esiti hanno una probabilit\u00e0 di verificarsi predefinita e invariabile e il rapporto tra l'importo della vincita conseguibile e il prezzo della partecipazione al gioco \u00e8 conosciuto dal giocatore all'atto della puntata; \n\nl) \u00abgiochi di carte in modalit\u00e0 di torneo\u00bb, la riproduzione mediante rappresentazione virtuale di un gioco effettuato con le carte al quale prendono parte due o pi\u00f9 giocatori sulla base della stessa quota di partecipazione e le vincite sono assegnate sulla base della classifica ottenuta all'esito dei risultati conseguiti da ciascun giocatore; \n\nm) \u00abgiochi di carte in modalit\u00e0 diversa dal torneo\u00bb, la riproduzione mediante rappresentazione virtuale di un gioco effettuato con le carte nel quale le vincite sono assegnate sulla base dei risultati ottenuti in ogni singola mano di gioco; \n\nn) \u00abgiochi numerici a quota fissa\u00bb, i giochi di sorte basati sulla scelta di numeri all'atto della giocata ovvero sull'attribuzione alla giocata di numeri determinati casualmente, per i quali l'importo della vincita, conseguita sulla base delle combinazioni vincenti, \u00e8 predeterminato; \n\no) \u00abgiochi numerici a totalizzatore nazionale\u00bb, i giochi di sorte basati sulla scelta di numeri all'atto della giocata ovvero sull'attribuzione alla giocata di numeri determinati casualmente, per i quali una quota predeterminata delle poste di gioco \u00e8 conferita a un unico montepremi avente una base di raccolta di ampiezza non inferiore a quella nazionale e che prevedono, altres\u00ec, la ripartizione in parti uguali del montepremi tra le giocate vincenti appartenenti alla medesima categoria di premi; \n\np) \u00ablotterie a estrazione istantanea\u00bb, le lotterie nelle quali i giocatori possono immediatamente conoscere la vincita attraverso un documento, anche virtuale, che reca, celato a ogni preventiva forma di possibile evidenza o ricognizione esplorativa, il risultato di una combinazione casuale di vincita; \n\nq) \u00abMinistro\u00bb, il Ministro dell'economia e delle finanze; \n\nr) \u00abpunto vendita ricariche\u00bb, il luogo della rete fisica di gioco il cui titolare, autorizzato alla raccolta di giochi pubblici, \u00e8 scelto e contrattualizzato direttamente dal concessionario per la sola erogazione di servizi esclusivamente accessori al gioco pubblico online, consistenti nella assistenza al giocatore nella apertura, ricarica e chiusura del conto di gioco, esclusa in ogni caso sia l'offerta di gioco a distanza sia la movimentazione delle somme, anche frutto di giocate, depositate nel conto di gioco del giocatore; \n\ns) \u00abpalinsesto\u00bb, il programma predisposto dal concessionario e approvato dalla Agenzia degli eventi sportivi, anche ippici, e non sportivi, nonch\u00e9 delle tipologie di scommesse che costituisce il documento ufficiale in riferimento al quale il concessionario pu\u00f2 accettare scommesse; \n\nt) \u00abregolamento\u00bb, regolamento del Ministro dell'economia e delle finanze adottato, su proposta dell'Agenzia, ai sensi dell'articolo 17, comma 3, della legge 23 agosto 1988, n. 400; \n\nu) \u00abscommesse a quota fissa con interazione diretta tra i giocatori\u00bb, la modalit\u00e0 di scommessa a quota fissa sportiva dove i giocatori possono rivestire il ruolo di scommettitore o di banco e il concessionario agisce come intermediario, limitandosi a mettere in contatto, attraverso la piattaforma e in maniera anonima, i singoli scommettitori; \n\nv) \u00abscommesse su eventi simulati\u00bb, scommesse su eventi, simulati informaticamente, sportivi, ippici e su altri eventi, il cui esito \u00e8 visualizzato tramite una grafica animata o per mezzo di un evento reale precedentemente registrato; \n\nz) \u00abTULPS\u00bb, il testo unico delle leggi di pubblica sicurezza di cui al regio decreto 18 giugno 1931, n. 773. \n\n\n\n\n Note all'art. 2: \n - Il testo del comma 3 dell'art. 17, della legge 23 agosto 1988, n. 400, recante \u00abDisciplina dell'attivit\u00e0 di Governo e ordinamento della Presidenza del Consiglio dei ministri\u00bb \u00e8 il seguente: \n \u00ab3. Con decreto ministeriale possono essere adottati regolamenti nelle materie di competenza del Ministro o di autorit\u00e0 sottordinate al Ministro, quando la legge espressamente conferisca tale potere. Tali regolamenti, per materie di competenza di pi\u00f9 ministri, possono essere adottati con decreti interministeriali, ferma restando la necessit\u00e0 di apposita autorizzazione da parte della legge.\n I regolamenti ministeriali ed interministeriali non possono dettare norme contrarie a quelle dei regolamenti emanati dal Governo. Essi debbono essere comunicati al Presidente del Consiglio dei ministri prima della loro emanazione.\u00bb. \n - Il Regio decreto 18 giugno 1931, n. 773, recante \u00abApprovazione del testo unico delle leggi di pubblica sicurezza\u00bb \u00e8 stato pubblicato nella Gazzetta Ufficiale 26 giugno 1931, n. 146. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-03&atto.codiceRedazionale=24G00060&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:21:49.935934"}
{"text": "\n\n\nArt. 3\n Principi ordinamentali del gioco in Italia\n\n\n\n\n1. L'esercizio del gioco pubblico \u00e8 consentito nel territorio dello Stato nel rispetto dei seguenti principi fondamentali: \n\na) tutela dei minori di et\u00e0; \n\nb) legalit\u00e0 del gioco, assicurata attraverso la conformit\u00e0 alla disciplina stabilita dalle norme primarie e secondarie di settore; \n\nc) sviluppo del gioco sicuro, volto ad assicurare la tutela del giocatore, specie se appartenente a fasce deboli, sia dal punto di vista della salute sia da quello dell'ordine pubblico e della sicurezza rispetto a fenomeni criminali; \n\nd) promozione del gioco responsabile, diretto a evitare forme anomale o distorte delle giocate o comunque suscettibili di generare dipendenza patologica nel giocatore; \n\ne) trasparenza dell'offerta di gioco, quale garanzia della piena conoscibilit\u00e0 delle regole e dei meccanismi di gioco; \n\nf) sviluppo delle reti di gioco secondo modelli che assicurano competitivit\u00e0 e solidit\u00e0 organizzativa, economica ed efficienza dei soggetti che compongono le relative filiere; \n\ng) prevenzione, contrasto e repressione del gioco illegale o comunque non conforme a quello ammesso e regolato in Italia, nonch\u00e9 delle attivit\u00e0 di riciclaggio eventualmente connesse alle attivit\u00e0 di gioco; \n\nh) tracciabilit\u00e0 dei flussi economici e finanziari delle giocate, al fine di prevenire e contenere ogni utilizzo finanziario non corretto delle attivit\u00e0 di gioco; \n\ni) unitariet\u00e0 e uniformit\u00e0 della organizzazione e della gestione della rete di offerta di gioco pubblico nell'intero territorio nazionale; \n\nl) utilizzo della pubblicit\u00e0 del gioco pubblico funzionale alla diffusione del gioco sicuro e responsabile, comunque coerente con l'esigenza di tutela dei soggetti pi\u00f9 vulnerabili; \n\nm) promozione, comunicazione e diffusione di messaggi funzionali alla diffusione del gioco sicuro e responsabile, anche a fini sociali e comunque coerenti con l'esigenza di tutela e protezione dei giocatori, in particolare dei soggetti pi\u00f9 vulnerabili, e per prevenire e contrastare il gioco patologico, che riportano l'indicazione del logo o del marchio del concessionario che promuove il messaggio. \n\n\n\n\n2. I principi di cui al comma 1 valgono quale criterio interpretativo delle norme in materia di gioco pubblico stabilite dall'ordinamento nazionale. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-03&atto.codiceRedazionale=24G00060&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:21:54.034694"}
{"text": "\n\n\nArt. 4\n Principi europei in materia di gioco\n\n\n1. Il gioco ammesso in Italia deve rispettare i principi emergenti dell'ordinamento europeo. In particolare, l'esercizio del gioco pubblico in Italia deve avvenire in conformit\u00e0 al principio della libera concorrenza sul mercato comune, al principio di non discriminazione e alle libert\u00e0 stabilite dai trattati dell'Unione europea, ferme in ogni caso le limitazioni dagli stessi previste. \n\n\n\n2. I requisiti richiesti per l'affidamento della concessione e gli impegni previsti per il concessionario sono determinati facendo riferimento alla effettiva tutela della salute del giocatore, nonch\u00e9 alla effettiva tutela dell'ordine pubblico e della sicurezza. \n\n\n\n3. L'esercizio del gioco pubblico in Italia garantisce in ogni caso la tutela dell'affidamento e della buona fede nei rapporti tra concessionario e giocatore e nei rapporti tra concessionario e pubblica amministrazione, secondo la disciplina emergente dai Trattati dell'Unione europea. Conseguentemente \u00e8 riconosciuta la rilevanza del principio di stabilit\u00e0 delle regole della concessione, sia con riguardo agli obblighi e ai diritti del concessionario, inclusi eventuali canoni richiesti dallo Stato sia con riferimento alla disciplina fiscale, in quanto criterio di adeguata tutela dell'affidamento del concessionario rispetto al piano di investimenti adottato al momento della concessione. \n\n\n\n4. I principi europei valgono quale criterio interpretativo preferenziale delle norme applicabili al gioco in Italia cosicch\u00e8 l'interpretazione conforme a tali principi prevale rispetto ad altre possibili interpretazioni. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-03&atto.codiceRedazionale=24G00060&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:21:58.128942"}
{"text": "\n\n\nArt. 5\n Fonti della disciplina del gioco in Italia\n\n\n\n\n1. La disciplina dei giochi pubblici ammessi in Italia \u00e8 recata dalle seguenti fonti: \n\na) fonti pattizie, bilaterali e multilaterali, di rilievo sovranazionale e fonti normative dell'Unione europea, per quanto di competenza; \n\nb) la legge, incluso il presente decreto che costituisce il quadro regolatorio nazionale di carattere primario, assumendo il connotato di legge fondamentale della materia; \n\nc) il regolamento; \n\nd) il decreto del Ministro ovvero il provvedimento del direttore dell'Agenzia, se previsti dalla legge e dal regolamento. \n\n\n\n\n2. Le disposizioni di legge o di regolamento possono essere modificate o abrogate da una fonte successiva di pari rango soltanto se la modifica o l'abrogazione viene riportata in modo esplicito. \n\n\n\n3. In attuazione del principio di stabilit\u00e0 delle regole della concessione di cui all'articolo 4, comma 3, gli obblighi e i diritti del concessionario, incluso l'eventuale canone richiesto dallo Stato e il regime di tassazione delle attivit\u00e0 di gioco, non sono modificati per il periodo di vigenza ed efficacia della concessione. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-03&atto.codiceRedazionale=24G00060&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:22:02.271490"}
{"text": "\n\n\nArt. 6\n Giochi pubblici a distanza e sistema concessorio\n\n\n\n\n1. Le tipologie di gioco pubblico con vincita in denaro, riservate allo Stato, di cui sono consentiti, in forza di apposito titolo concessorio rilasciato dall'Agenzia, l'esercizio e la raccolta a distanza sono le seguenti: \n\na) scommesse, a quota fissa e a totalizzatore, su eventi, anche simulati, sportivi, inclusi quelli relativi alle corse dei cavalli, nonch\u00e9 su altri eventi; \n\nb) concorsi pronostici sportivi e ippici; \n\nc) giochi di ippica nazionale; \n\nd) giochi di abilit\u00e0, inclusi i giochi di carte in modalit\u00e0 torneo e in modalit\u00e0 diversa dal torneo, nonch\u00e9 giochi di sorte a quota fissa; \n\ne) scommesse a quota fissa con interazione diretta tra i giocatori; \n\nf) bingo; \n\ng) giochi numerici a totalizzatore nazionale; \n\nh) giochi numerici a quota fissa; \n\ni) lotterie a estrazione istantanea o differita; \n\nl) ulteriori giochi svolti in modalit\u00e0 virtuale o digitale, anche attraverso il metaverso, istituiti e disciplinati con regolamento. \n\n\n\n\n2. La disciplina dei giochi di cui al comma 1 \u00e8 introdotta ovvero adeguata con appositi regolamenti. Fino alla data di entrata in vigore dei regolamenti adottati in applicazione del presente decreto restano ferme le discipline di gioco vigenti anteriormente all'entrata in vigore del presente decreto. \n\n\n\n\n\n3. L'esercizio e la raccolta a distanza di uno o pi\u00f9 dei giochi pubblici di cui al comma 1, lettere da \na) a f), sono consentiti ai soggetti in possesso dei requisiti e che assumono gli obblighi di cui al comma 5, ai quali l'Agenzia, all'esito di apposite procedure di gara pubblica bandite nel rispetto delle disposizioni nazionali e unionali, attribuisce la concessione per la durata massima di nove anni, con esclusione del rinnovo. \n\n\n\n\n4. L'esercizio e la raccolta a distanza dei giochi di cui al comma 1, lettere g), h) e i), sono consentiti ai soggetti titolari unici di concessione per la loro gestione e sviluppo. La raccolta a distanza dei giochi di cui al primo periodo \u00e8 altres\u00ec consentita, previa autorizzazione dell'Agenzia, ai concessionari di cui al comma 3, ai quali i titolari unici di concessione ne diano licenza contrattualizzandone altres\u00ec il relativo aggio, comunque non inferiore all'8 per cento ovvero a quello riconosciuto ai punti fisici di vendita dei medesimi giochi. \n\n\n\n\n\n5. La concessione ai soggetti di cui ai commi 3 e 4, primo periodo, \u00e8 rilasciata dall'Agenzia, all'esito di gara pubblica, cui si pu\u00f2 partecipare anche nelle forme di aggregazione previste dal codice dei contratti pubblici di cui al decreto legislativo 31 marzo 2023, n. 36, e subordinatamente al rispetto, per chi partecipa alla gara, dei seguenti requisiti e condizioni, da prevedere nel bando di gara e valevoli per l'intera durata della concessione: \n\na) costituzione in forma giuridica di societ\u00e0 di capitali, con sede legale in uno degli Stati dello Spazio economico europeo, anteriormente al rilascio della concessione e alla sottoscrizione della relativa convenzione accessiva; \n\nb) possesso di adeguata pregressa esperienza e moralit\u00e0 esplicantesi nell'esercizio dell'attivit\u00e0 di gestione e di raccolta di giochi, anche a distanza, in uno degli Stati dello Spazio economico europeo, avendovi sede legale ovvero operativa, sulla base di valido ed efficace titolo abilitativo rilasciato secondo le disposizioni vigenti nell'ordinamento di tale Stato, con ricavi complessivi, rivenienti da tale attivit\u00e0, non inferiori alla somma di 3 milioni di euro conseguiti nel corso degli ultimi due esercizi chiusi anteriormente alla data di presentazione della domanda; \n\nc) possesso di una capacit\u00e0 tecnico-infrastrutturale non inferiore a quella richiesta dall'Agenzia con il bando di gara che prevede, tra gli altri, requisiti minimi ambientali, sociali, di innovazione tecnologica e di cybersicurezza, il cui possesso da parte del partecipante, anche mediante ricorso all'istituto dell'avvalimento, \u00e8 comprovato da relazione tecnica asseverata da soggetto terzo indipendente, nonch\u00e9 parametri minimi ai fini della adozione di una articolata policy di gioco responsabile, requisiti e parametri questi che sono oggetto di valutazione e di punteggio in sede di procedura di affidamento della concessione; \n\nd) possesso di adeguati requisiti di solidit\u00e0 patrimoniale, individuati dall'Agenzia con il bando di gara; \n\ne) possesso degli ulteriori requisiti individuati dall'Agenzia con il bando di gara, secondo principi di ragionevolezza e proporzionalit\u00e0 e tutela della concorrenza, in coerenza con le disposizioni di cui all'articolo 100 del decreto legislativo n. 36 del 2023, tra i quali, in particolare, il possesso di certificazioni di sistemi di qualit\u00e0 conformi alle norme europee e alla vigente normativa nazionale, rilasciate da soggetti accreditati e il possesso di certificazioni in materia di responsabilit\u00e0 sociale di impresa e di sistemi di sicurezza e gioco responsabile; \n\nf) comunicazione all'Agenzia dei dati identificativi delle persone fisiche o giuridiche che detengono, direttamente o indirettamente, una partecipazione al capitale o al patrimonio superiore al 2 per cento; \n\ng) presentazione di un piano degli investimenti individuato dall'Agenzia con il bando di gara, secondo principi di ragionevolezza e proporzionalit\u00e0 e tutela della concorrenza, asseverato da soggetto terzo con specifica relazione circa la relativa sostenibilit\u00e0 commisurata alla durata e alle condizioni che regolano il rapporto concessorio; \n\nh) impegno all'osservanza dei limiti di deposito fissati dall'Agenzia con il bando di gara, secondo principi di ragionevolezza e proporzionalit\u00e0 e tutela della concorrenza; \n\ni) impegno ad adottare azioni e misure da porre in essere per contrastare il gioco patologico preventivamente sottoposte alla valutazione dell'Agenzia; \n\nl) impegno, condizionato all'affidamento della concessione, alla costituzione e al rilascio a favore dell'Agenzia di una garanzia nelle forme e alle condizioni definite nella procedura competitiva secondo le disposizioni di cui all'articolo 117 del decreto legislativo n. 36 del 2023; \n\nm) dichiarazione di assenza delle cause di esclusione di cui agli articoli 94 e 95 del decreto legislativo n. 36 del 2023; \n\nn) residenza delle infrastrutture tecnologiche, hardware e software, e in specie dei server, dedicati alle attivit\u00e0 oggetto di concessione in uno degli Stati dello Spazio economico europeo; \n\no) attivazione da parte del concessionario, previa autorizzazione dell'Agenzia e compatibilmente con le specifiche regole tecniche da essa stabilite, di un sito internet con dominio di primo livello nazionale direttamente gestito dal medesimo, collegato alla propria concessione e di sua propriet\u00e0 con esclusione della possibilit\u00e0 per il medesimo concessionario di mettere il riferito sito nonch\u00e9 qualsiasi elemento di offerta di gioco a disposizione di soggetti terzi, anche se appartenenti al medesimo gruppo societario, con qualsiasi soluzione tecnica o di interfaccia. A fini di trasparenza e di riconducibilit\u00e0 al concessionario del sito e delle app di cui al comma 6, lettera d), sul sito internet \u00e8 obbligatoriamente presente il logo o il marchio del concessionario. In caso di assenza del logo o del marchio del concessionario l'Agenzia procede alla sospensione della concessione e, in caso di plurime violazioni, pu\u00f2 procedere alla decadenza della concessione; \n\np) versamento di un corrispettivo una tantum, di importo pari a 7 milioni di euro per ogni concessione richiesta, nella misura di 4 milioni di euro all'atto dell'aggiudicazione e 3 milioni di euro all'atto della effettiva assunzione del servizio del gioco da parte dell'aggiudicatario, da attivarsi, comunque, non oltre sei mesi dal rilascio della concessione, fermo restando il limite numerico massimo di cinque concessioni che possono essere chieste da un singolo gruppo societario; \n\nq) sottoscrizione dell'atto d'obbligo di cui al comma 6. \n\n\n\n\n\n\n6. La sottoscrizione della domanda di partecipazione alla gara, il cui modello \u00e8 reso disponibile dall'Agenzia sul proprio sito web, implica altres\u00ec l'assunzione da parte del soggetto aggiudicatario dei seguenti obblighi valevoli per l'intera durata della concessione: \n\na) dimostrazione, su richiesta dell'Agenzia, della persistenza dei requisiti e delle condizioni di cui al comma 5 e comunicazione all'Agenzia di ogni variazione relativa ai predetti requisiti e condizioni; \n\nb) immediata e integrale ricostituzione del capitale sociale nei casi di sua riduzione; \n\nc) accesso dei giocatori all'area operativa del sito internet o delle app di gioco del concessionario dedicati all'offerta dei giochi di cui al comma 1, lettere da a) a f), nonch\u00e9 a quelli di cui alle lettere g), h), i) nei casi di cui al comma 4; \n\nd) in caso di accesso a ogni tipologia di gioco oggetto di concessione, tramite una specifica app, sottoposta a certificazione, le relative caratteristiche tecniche, sono definite dall'Agenzia; \n\ne) adozione e messa a disposizione dei meccanismi di tutela e protezione del giocatore di cui all'articolo 15; \n\nf) esclusione dall'accesso al gioco da parte di minori ed esplicitazione del relativo divieto in modo visibile negli ambienti virtuali di gioco gestiti dal concessionario; \n\ng) indicazione, in modo visibile, sul sito internet e sulle app di gioco del concessionario del numero identificativo della concessione in titolarit\u00e0 e del marchio istituzionale dell'Agenzia; \n\nh) promozione di comportamenti responsabili di gioco da parte dei giocatori e vigilanza sulla loro adozione; \n\ni) svolgimento dell'eventuale attivit\u00e0 di commercializzazione esclusivamente mediante il canale prescelto dei giochi oggetto di concessione; \n\nl) impegno a collaborare con l'Agenzia, anche mediante messa a disposizione, su richiesta, di atti e documenti, per l'espletamento delle sue attivit\u00e0 di vigilanza e controllo; \n\nm) utilizzo di conti correnti bancari o postali esclusivamente dedicati alla gestione delle somme depositate sui conti di gioco dei giocatori; \n\nn) pagamento, a decorrere dalla data di sottoscrizione della convenzione accessiva alla concessione, di un canone annuo di concessione determinato nella misura del 3 per cento del margine netto del concessionario calcolato sottraendo all'importo della raccolta di gioco l'ammontare delle vincite erogate e delle relative imposte e quote di prelievo ovvero del compenso del concessionario per i giochi in concessione non soggetti a un prelievo tributario calcolato sulla differenza fra raccolta e vincite erogate, versato in due rate di pari importo entro il 16 gennaio e il 16 luglio di ogni anno di concessione. \n\n\n\n\n7. L'istruttoria delle domande di partecipazione alla gara \u00e8 effettuata dalla Agenzia entro sessanta giorni dalla data del loro ricevimento complete di tutta la documentazione occorrente per il riscontro dei requisiti e delle condizioni di cui al comma 5. In caso di incompletezza della domanda ovvero della relativa documentazione, il termine \u00e8 sospeso fino alla data stabilita dall'Agenzia per la sua regolarizzazione. Il termine \u00e8 altres\u00ec sospeso, in caso di richiesta dell'Agenzia di integrazioni documentali ovvero di chiarimenti, dalla data della richiesta e fino alla loro ricezione.\nIn caso di decorso del termine per l'istruttoria senza l'adozione di un provvedimento conclusivo espresso da parte dell'Agenzia, la domanda di concessione si intende respinta. \n\n\n\n\n\n8. La raccolta a distanza dei giochi pubblici di cui al comma 1 \u00e8 subordinata alla stipula, anche per via telematica, di un contratto di conto di gioco tra il concessionario e il giocatore. Lo schema del contratto di conto di gioco \u00e8 trasmesso all'Agenzia dal concessionario in occasione della partecipazione alla gara pubblica, e successivamente in occasione di ogni sua modificazione, ed \u00e8 predisposto dal concessionario nel rispetto delle seguenti condizioni minime: \n\na) regolazione del contratto secondo la legge dello Stato italiano e previsione che \u00e8 italiano il foro competente per le eventuali controversie, nel rispetto delle norme vigenti, anche di fonte europea, e con esclusione espressa della risoluzione arbitrale delle controversie; \n\nb) per la certezza della identificazione del giocatore, apertura del conto di gioco esclusivamente con l'utilizzo di un valido documento di identit\u00e0 o di altro strumento di identificazione digitale anche con sicurezza di secondo livello, riconosciuto in Italia, indicato con provvedimento del direttore dell'Agenzia; \n\nc) utilizzo del conto di gioco in osservanza delle disposizioni vigenti, anche di fonte unionale, in materia di prevenzione dell'utilizzo del sistema finanziario a scopo di riciclaggio dei proventi di attivit\u00e0 criminose e di finanziamento del terrorismo; \n\nd) unicit\u00e0 del contratto di conto di gioco con ciascun giocatore, divieto di utilizzazione del conto di gioco di un giocatore per la raccolta o l'intermediazione di giocate altrui, improduttivit\u00e0 di frutti del conto di gioco per il giocatore, nonch\u00e9 gratuit\u00e0 della relativa utilizzazione per il giocatore, divieto di frazionamento del conto di gioco nella gestione dei singoli prodotti o app di gioco e nella relativa rendicontazione contabile; \n\ne) indisponibilit\u00e0 da parte del concessionario delle somme depositate sul conto di gioco, fatte salve le operazioni di addebito e di accredito, sempre mediante strumenti di pagamento idonei a garantire la tracciabilit\u00e0 dei flussi finanziari, direttamente connesse all'esercizio dei giochi oggetto di concessione; \n\nf) tempestiva contabilizzazione e messa a disposizione del giocatore delle vincite e delle relative somme, sempre mediante strumenti di pagamento idonei a garantire la tracciabilit\u00e0 dei flussi finanziari, comunque non oltre un'ora dalla certificazione ufficiale del verificarsi dell'evento che determina la vincita, salvo specifica diversa disposizione prevista dal regolamento di un singolo gioco; \n\ng) accredito al giocatore, sempre mediante strumenti di pagamento idonei a garantire la tracciabilit\u00e0 dei flussi finanziari, entro e non oltre sette giorni dalla richiesta, delle somme rivenienti da vincite dal medesimo conseguite ed accreditate sul conto di gioco di cui il giocatore chieda al concessionario il prelievo; \n\nh) in caso di prelievi di parte delle somme giacenti sul conto di gioco, effettuati su richiesta del relativo titolare, accredito a quest'ultimo dell'importo prelevato sempre mediante strumenti di pagamento idonei a garantire la tracciabilit\u00e0 dei flussi finanziari; \n\ni) informativa relativa al trattamento dei dati personali rispettosa della normativa vigente in materia; \n\nl) restituzione integrale ai giocatori, sempre mediante strumenti di pagamento, idonei a garantire la tracciabilit\u00e0 dei flussi finanziari, delle somme costituenti il saldo dei loro conti di gioco nel caso in cui, alla scadenza a qualsiasi titolo della sua concessione, il concessionario non ne consegua una nuova attribuzione; \n\nm) devoluzione all'erario delle somme costituenti il saldo dei conti di gioco decorsi tre anni dalla loro ultima movimentazione. \n\n\n\n\n Note all'art. 6: \n - Il testo degli articoli 94, 95, 100 e 117 del decreto legislativo 31 marzo 2023, n. 36, recante \u00abCodice dei contratti pubblici in attuazione dell'articolo 1 della legge 21 giugno 2022, n. 78, recante delega al Governo in materia di contratti pubblici\u00bb, pubblicato nella Gazzetta Ufficiale 31 marzo 2023, n. 77, S.O., \u00e8 il seguente: \n \u00abArt. 94 (Cause di esclusione automatica). - 1. \u00c8 causa di esclusione di un operatore economico dalla partecipazione a una procedura d'appalto la condanna con sentenza definitiva o decreto penale di condanna divenuto irrevocabile per uno dei seguenti reati: \n a) delitti, consumati o tentati, di cui agli articoli 416, 416-bis del codice penale oppure delitti commessi avvalendosi delle condizioni previste dal predetto articolo 416-bis oppure al fine di agevolare l'attivit\u00e0 delle associazioni previste dallo stesso articolo, nonch\u00e9 per i delitti, consumati o tentati, previsti dall'articolo 74 del testo unico delle leggi in materia di disciplina degli stupefacenti e sostanze psicotrope, prevenzione, cura e riabilitazione dei relativi stati di tossicodipendenza, di cui al decreto del Presidente della Repubblica 9 ottobre 1990, n. 309, dall'articolo 291-quater del testo unico delle disposizioni legislative in materia doganale, di cui al decreto del Presidente della Repubblica 23 gennaio 1973, n. 43 e dall'articolo 452-quaterdieces del codice penale, in quanto riconducibili alla partecipazione a un'organizzazione criminale, quale definita all'articolo 2 della decisione quadro 2008/841/GAI del Consiglio dell'Unione europea, del 24 ottobre 2008; \n b) delitti, consumati o tentati, di cui agli articoli 317, 318, 319, 319-ter, 319-quater, 320, 321, 322, 322-bis, 346-bis, 353, 353-bis, 354, 355 e 356 del codice penale nonch\u00e9 all'articolo 2635 del codice civile; \n c) false comunicazioni sociali di cui agli articoli 2621 e 2622 del codice civile; \n d) frode ai sensi dell'articolo 1 della convenzione relativa alla tutela degli interessi finanziari delle Comunit\u00e0 europee, del 26 luglio 1995; \n e) delitti, consumati o tentati, commessi con finalit\u00e0 di terrorismo, anche internazionale, e di eversione dell'ordine costituzionale reati terroristici o reati connessi alle attivit\u00e0 terroristiche; \n f) delitti di cui agli articoli 648-bis, 648-ter e 648-ter.1 del codice penale, riciclaggio di proventi di attivit\u00e0 criminose o finanziamento del terrorismo, quali definiti all'articolo 1 del decreto legislativo 22 giugno 2007, n. 109; \n g) sfruttamento del lavoro minorile e altre forme di tratta di esseri umani definite con il decreto legislativo 4 marzo 2014, n. 24; \n h) ogni altro delitto da cui derivi, quale pena accessoria, l'incapacit\u00e0 di contrattare con la pubblica amministrazione. \n 2. \u00c8 altres\u00ec causa di esclusione la sussistenza, con riferimento ai soggetti indicati al comma 3, di ragioni di decadenza, di sospensione o di divieto previste dall'articolo 67 del codice delle leggi antimafia e delle misure di prevenzione, di cui al decreto legislativo 6 settembre 2011, n. 159 o di un tentativo di infiltrazione mafiosa di cui all'articolo 84, comma 4, del medesimo codice. Resta fermo quanto previsto dagli articoli 88, comma 4-bis, e 92, commi 2 e 3, del codice di cui al decreto legislativo n. 159 del 2011, con riferimento rispettivamente alle comunicazioni antimafia e alle informazioni antimafia. La causa di esclusione di cui all'articolo 84, comma 4, del codice di cui al decreto legislativo n. 159 del 2011 non opera se, entro la data dell'aggiudicazione, l'impresa sia stata ammessa al controllo giudiziario ai sensi dell'articolo 34-bis del medesimo codice. In nessun caso l'aggiudicazione pu\u00f2 subire dilazioni in ragione della pendenza del procedimento suindicato. \n 3. L'esclusione di cui ai commi 1 e 2 \u00e8 disposta se la sentenza o il decreto oppure la misura interdittiva ivi indicati sono stati emessi nei confronti: \n a) dell'operatore economico ai sensi e nei termini di cui al decreto legislativo 8 giugno 2001, n. 231; \n b) del titolare o del direttore tecnico, se si tratta di impresa individuale; \n c) di un socio amministratore o del direttore tecnico, se si tratta di societ\u00e0 in nome collettivo; \n d) dei soci accomandatari o del direttore tecnico, se si tratta di societ\u00e0 in accomandita semplice; \n e) dei membri del consiglio di amministrazione cui sia stata conferita la legale rappresentanza, ivi compresi gli institori e i procuratori generali; \n f) dei componenti degli organi con poteri di direzione o di vigilanza o dei soggetti muniti di poteri di rappresentanza, di direzione o di controllo; \n g) del direttore tecnico o del socio unico; \n h) dell'amministratore di fatto nelle ipotesi di cui alle lettere precedenti. \n 4. Nel caso in cui il socio sia una persona giuridica l'esclusione va disposta se la sentenza o il decreto ovvero la misura interdittiva sono stati emessi nei confronti degli amministratori di quest'ultima. \n 5. Sono altres\u00ec esclusi: \n a) l'operatore economico destinatario della sanzione interdittiva di cui all'articolo 9, comma 2, lettera c), del decreto legislativo 8 giugno 2001, n. 231, o di altra sanzione che comporta il divieto di contrarre con la pubblica amministrazione, compresi i provvedimenti interdittivi di cui all'articolo 14 del decreto legislativo 9 aprile 2008, n. 81; \n b) l'operatore economico che non abbia presentato la certificazione di cui all'articolo 17 della legge 12 marzo 1999, n. 68, ovvero non abbia presentato dichiarazione sostitutiva della sussistenza del medesimo requisito; \n c) in relazione alle procedure afferenti agli investimenti pubblici finanziati, in tutto o in parte, con le risorse previste dal regolamento (UE) n. 240/2021 del Parlamento europeo e del Consiglio, del 10 febbraio 2021 e dal regolamento (UE) n. 241/2021 del Parlamento europeo e del Consiglio, del 12 febbraio 2021, gli operatori economici tenuti alla redazione del rapporto sulla situazione del personale, ai sensi dell'articolo 46 del codice delle pari opportunit\u00e0 tra uomo e donna, di cui al decreto legislativo 11 aprile 2006, n. 198, che non abbiano prodotto, al momento della presentazione della domanda di partecipazione o dell'offerta, copia dell'ultimo rapporto redatto, con attestazione della sua conformit\u00e0 a quello trasmesso alle rappresentanze sindacali aziendali e alla consigliera e al consigliere regionale di parit\u00e0 ai sensi del comma 2 del citato articolo 46, oppure, in caso di inosservanza dei termini previsti dal comma 1 del medesimo articolo 46, con attestazione della sua contestuale trasmissione alle rappresentanze sindacali aziendali e alla consigliera e al consigliere regionale di parit\u00e0; \n d) l'operatore economico che sia stato sottoposto a liquidazione giudiziale o si trovi in stato di liquidazione coatta o di concordato preventivo o nei cui confronti sia in corso un procedimento per l'accesso a una di tali procedure, fermo restando quanto previsto dall'articolo 95 del codice della crisi di impresa e dell'insolvenza, di cui al decreto legislativo 12 gennaio 2019, n. 14, dall'articolo 186-bis, comma 5, del regio decreto 16 marzo 1942, n. 267 e dall'articolo 124 del presente codice.\n L'esclusione non opera se, entro la data dell'aggiudicazione, sono stati adottati i provvedimenti di cui all'articolo 186-bis, comma 4, del regio decreto n. 267 del 1942 e all'articolo 95, commi 3 e 4, del codice di cui al decreto legislativo n. 14 del 2019, a meno che non intervengano ulteriori circostanze escludenti relative alle procedure concorsuali; \n e) l'operatore economico iscritto nel casellario informatico tenuto dall'ANAC per aver presentato false dichiarazioni o falsa documentazione nelle procedure di gara e negli affidamenti di subappalti; la causa di esclusione perdura fino a quando opera l'iscrizione nel casellario informatico; \n f) l'operatore economico iscritto nel casellario informatico tenuto dall'ANAC per aver presentato false dichiarazioni o falsa documentazione ai fini del rilascio dell'attestazione di qualificazione, per il periodo durante il quale perdura l'iscrizione. \n 6. \u00c8 inoltre escluso l'operatore economico che ha commesso violazioni gravi, definitivamente accertate, degli obblighi relativi al pagamento delle imposte e tasse o dei contributi previdenziali, secondo la legislazione italiana o quella dello Stato in cui sono stabiliti. Costituiscono gravi violazioni definitivamente accertate quelle indicate nell'allegato II.10. Il presente comma non si applica quando l'operatore economico ha ottemperato ai suoi obblighi pagando o impegnandosi in modo vincolante a pagare le imposte o i contributi previdenziali dovuti, compresi eventuali interessi o sanzioni, oppure quando il debito tributario o previdenziale sia comunque integralmente estinto, purch\u00e9 l'estinzione, il pagamento o l'impegno si siano perfezionati anteriormente alla scadenza del termine di presentazione dell'offerta. \n 7. L'esclusione non \u00e8 disposta e il divieto di aggiudicare non si applica quando il reato \u00e8 stato depenalizzato oppure quando \u00e8 intervenuta la riabilitazione oppure, nei casi di condanna ad una pena accessoria perpetua, quando questa \u00e8 stata dichiarata estinta ai sensi dell'articolo 179, settimo comma, del codice penale, oppure quando il reato \u00e8 stato dichiarato estinto dopo la condanna oppure in caso di revoca della condanna medesima.\u00bb. \n \u00abArt. 95 (Cause di esclusione non automatica). - 1.\n La stazione appaltante esclude dalla partecipazione alla procedura un operatore economico qualora accerti: \n a) sussistere gravi infrazioni, debitamente accertate con qualunque mezzo adeguato, alle norme in materia di salute e di sicurezza sul lavoro nonch\u00e9 agli obblighi in materia ambientale, sociale e del lavoro stabiliti dalla normativa europea e nazionale, dai contratti collettivi o dalle disposizioni internazionali elencate nell'allegato X alla direttiva 2014/24/UE del Parlamento europeo e del Consiglio del 26 febbraio 2014; \n b) che la partecipazione dell'operatore economico determini una situazione di conflitto di interesse di cui all'articolo 16 non diversamente risolvibile; \n c) sussistere una distorsione della concorrenza derivante dal precedente coinvolgimento degli operatori economici nella preparazione della procedura d'appalto che non possa essere risolta con misure meno intrusive; \n d) sussistere rilevanti indizi tali da far ritenere che le offerte degli operatori economici siano imputabili ad un unico centro decisionale a cagione di accordi intercorsi con altri operatori economici partecipanti alla stessa gara; \n e) che l'offerente abbia commesso un illecito professionale grave, tale da rendere dubbia la sua integrit\u00e0 o affidabilit\u00e0, dimostrato dalla stazione appaltante con mezzi adeguati. All'articolo 98 sono indicati, in modo tassativo, i gravi illeciti professionali, nonch\u00e9 i mezzi adeguati a dimostrare i medesimi. \n 2. La stazione appaltante esclude altres\u00ec un operatore economico qualora ritenga che lo stesso ha commesso gravi violazioni non definitivamente accertate agli obblighi relativi al pagamento di imposte e tasse o contributi previdenziali. Costituiscono gravi violazioni non definitivamente accertate in materia fiscale quelle indicate nell'allegato II.10. La gravit\u00e0 va in ogni caso valutata anche tenendo conto del valore dell'appalto. Il presente comma non si applica quando l'operatore economico ha ottemperato ai suoi obblighi pagando o impegnandosi in modo vincolante a pagare le imposte o i contributi previdenziali dovuti, compresi eventuali interessi o sanzioni, oppure quando il debito tributario o previdenziale sia comunque integralmente estinto, purch\u00e9 l'estinzione, il pagamento o l'impegno si siano perfezionati anteriormente alla scadenza del termine di presentazione dell'offerta, oppure nel caso in cui l'operatore economico abbia compensato il debito tributario con crediti certificati vantati nei confronti della pubblica amministrazione. \n 3. Con riferimento alle fattispecie di cui al comma 3, lettera h), dell'articolo 98, l'esclusione non \u00e8 disposta e il divieto di aggiudicare non si applica quando: \n a) il reato \u00e8 stato depenalizzato; \n b) \u00e8 intervenuta la riabilitazione; \n c) nei casi di condanna a una pena accessoria perpetua, questa \u00e8 stata dichiarata estinta ai sensi dell'articolo 179, settimo comma, del codice penale; \n d) il reato \u00e8 stato dichiarato estinto dopo la condanna; \n e) la condanna \u00e8 stata revocata. \n Articolo 100. Requisiti di ordine speciale. \n 1. Sono requisiti di ordine speciale: \n a) l'idoneit\u00e0 professionale; \n b) la capacit\u00e0 economica e finanziaria; \n c) le capacit\u00e0 tecniche e professionali. \n 2. Le stazioni appaltanti richiedono requisiti di partecipazione proporzionati e attinenti all'oggetto dell'appalto. \n 3. Per le procedure di aggiudicazione di appalti di servizi e forniture le stazioni appaltanti richiedono l'iscrizione nel registro della camera di commercio, industria, artigianato e agricoltura o nel registro delle commissioni provinciali per l'artigianato o presso i competenti ordini professionali per un'attivit\u00e0 pertinente anche se non coincidente con l'oggetto dell'appalto.\n All'operatore economico di altro Stato membro non residente in Italia \u00e8 richiesto di dichiarare ai sensi del testo unico delle disposizioni legislative e regolamentari in materia di documentazione amministrativa, di cui al decreto del Presidente della Repubblica del 28 dicembre 2000, n. 445, di essere iscritto in uno dei registri professionali o commerciali di cui all'allegato II.11. In sede di prima applicazione del codice, l'allegato II.11 \u00e8 abrogato a decorrere dalla data di entrata in vigore di un corrispondente regolamento adottato ai sensi dell'articolo 17, comma 3, della legge 23 agosto 1988, n. 400, con decreto del Presidente del Consiglio dei ministri su proposta del Ministro per gli affari europei, ove nominato, che lo sostituisce integralmente anche in qualit\u00e0 di allegato al codice. \n 4. Per le procedure di aggiudicazione di appalti di lavori di importo pari o superiore a 150.000 euro le stazioni appaltanti richiedono che gli operatori economici siano qualificati. L'attestazione di qualificazione \u00e8 rilasciata da organismi di diritto privato autorizzati dall'ANAC. Il sistema di qualificazione per gli esecutori di lavori pubblici, articolato in rapporto alle categorie di opere ed all'importo delle stesse \u00e8 disciplinato dall'allegato II.12. Le categorie di opere si distinguono in categorie di opere generali e categorie di opere specializzate. Il possesso di attestazione di qualificazione in categorie e classifiche adeguate ai lavori da appaltare rappresenta condizione necessaria e sufficiente per la dimostrazione dei requisiti di partecipazione di cui al presente articolo nonch\u00e9 per l'esecuzione, a qualsiasi titolo, dell'appalto. In sede di prima applicazione del codice l'allegato II.12 \u00e8 abrogato a decorrere dalla data di entrata in vigore di un corrispondente regolamento emanato ai sensi dell'articolo 17, comma 1, della legge 23 agosto 1988, n. 400, su proposta del Ministro delle infrastrutture e dei trasporti, sentita l'ANAC, che lo sostituisce integralmente anche in qualit\u00e0 di allegato al codice. \n 5. Per ottenere o rinnovare l'attestazione di qualificazione gli operatori economici devono: \n a) essere iscritti nel registro della camera di commercio, industria, artigianato e agricoltura o nel registro delle commissioni provinciali per l'artigianato o presso i competenti ordini professionali per un'attivit\u00e0, prevista dall'oggetto sociale e compresa nella categoria per la quale \u00e8 richiesta l'attestazione; \n b) non essere incorsi nelle cause di esclusione di cui al Capo II del presente Titolo nel triennio precedente alla data della domanda di rilascio o di rinnovo dell'attestazione di qualificazione; \n c) essere in possesso di certificazioni di sistemi di qualit\u00e0 conformi alle norme europee e alla vigente normativa nazionale, rilasciate da soggetti accreditati. \n 6. L'organismo di attestazione rilascia l'attestazione di qualificazione per la categoria di opere generali o specializzate per l'esecuzione delle quali l'operatore economico risulti essere in possesso di adeguata capacit\u00e0 economica e finanziaria, di adeguata dotazione di attrezzature tecniche e risorse umane, e dispone la classificazione per importi in ragione della documentata pregressa esperienza professionale. \n 7. Fino alla emanazione del regolamento di cui al sesto periodo del comma 4, il periodo di attivit\u00e0 documentabile \u00e8 quello relativo ai quindici anni antecedenti la data di sottoscrizione del contratto con la societ\u00e0 organismo di attestazione (SOA) e la qualificazione ha durata di cinque anni, con verifica entro il terzo anno del mantenimento dei requisiti. \n 8. Con il regolamento di cui al sesto periodo del comma 4 sono in ogni caso disciplinati: \n a) la procedura per ottenere l'attestazione di qualificazione e per il suo rinnovo, prevedendo che l'operatore economico richieda la conferma dell'attestazione nel caso in cui, nel periodo di validit\u00e0 dell'attestazione, intervenga una modifica soggettiva; \n b) i requisiti per la dimostrazione dell'adeguata capacit\u00e0 economica e finanziaria e per la dimostrazione del possesso di adeguate attrezzature tecniche e di adeguato organico; \n c) le modalit\u00e0 di qualificazione degli operatori economici di cui all'articolo 67, comma 1, sulla base del criterio del cumulo nonch\u00e9 i criteri di imputazione di cui all'articolo 67, comma 6; \n d) le modalit\u00e0 di documentazione delle pregresse esperienze professionali, considerando anche i lavori eseguiti a favore di soggetti privati che siano comprovati da idonea documentazione; \n e) le modalit\u00e0 di verifica a campione compiute dagli organismi di attestazione; \n f) il periodo di durata dell'attestazione di qualificazione e i periodi intermedi di verifica del mantenimento dei requisiti; \n g) i casi di sospensione e di decadenza dall'attestazione di qualificazione gi\u00e0 rilasciata, prevedendo sanzioni interdittive nel caso di presentazione di falsa documentazione agli organismi di attestazione. \n 9. Relativamente agli organismi di attestazione, con il regolamento di cui al sesto periodo del comma 4 sono in ogni caso disciplinati: \n a) i requisiti soggettivi, organizzativi, finanziari e tecnici per il conseguimento dell'autorizzazione all'esercizio dell'attivit\u00e0 di qualificazione degli operatori economici nonch\u00e9 la procedura per ottenere l'autorizzazione; \n b) le sanzioni pecuniarie e interdittive, fino alla decadenza dell'autorizzazione, per le violazioni commesse dagli organismi di attestazione, anche alle richieste di informazioni e di atti loro rivolte dall'ANAC nell'esercizio dell'attivit\u00e0 di vigilanza, secondo un criterio di proporzionalit\u00e0 e nel rispetto del contraddittorio; \n c) le modalit\u00e0 dell'esercizio dell'attivit\u00e0 di vigilanza da parte dell'ANAC; \n d) gli obblighi di conservazione e di pubblicazione della documentazione in capo agli organismi di attestazione; \n e) gli obblighi di comunicazione all'ANAC in capo agli organismi di attestazione. \n 10. Con il regolamento di cui al sesto periodo del comma 4 \u00e8 altres\u00ec definita la disciplina della qualificazione degli operatori economici per gli appalti di servizi e forniture. Il regolamento contiene, tra l'altro: la definizione delle tipologie per le quali \u00e8 possibile una classificazione per valore, la competenza a rilasciare la relativa attestazione, la procedura e le condizioni per la relativa richiesta, il regime sanzionatorio. \n 11. Fino alla data di entrata in vigore del regolamento di cui al sesto periodo del comma 4, per le procedure di aggiudicazione di appalti di servizi e forniture, le stazioni appaltanti possono richiedere agli operatori economici quale requisito di capacit\u00e0 economica e finanziaria un fatturato globale non superiore al doppio del valore stimato dell'appalto, maturato nel triennio precedente a quello di indizione della procedura. In caso di procedure di aggiudicazione suddivise in pluralit\u00e0 di lotti, salvo diversa motivata scelta della stazione appaltante, il fatturato \u00e8 richiesto per ciascun lotto. Le stazioni appaltanti possono, altres\u00ec, richiedere agli operatori economici quale requisito di capacit\u00e0 tecnica e professionale di aver eseguito nel precedente triennio dalla data di indizione della procedura di gara contratti analoghi a quello in affidamento anche a favore di soggetti privati. \n 12. Salvo quanto previsto dall'articolo 102 o da leggi speciali, le stazioni appaltanti richiedono esclusivamente i requisiti di partecipazione previsti dal presente articolo. \n 13. Gli organismi di cui al comma 4 segnalano immediatamente all'ANAC i casi in cui gli operatori economici, ai fini della qualificazione, rendono dichiarazioni false o producono documenti non veritieri.\u00bb. \n \u00abArt. 117 (Garanzie definitive). - 1. Per la sottoscrizione del contratto l'appaltatore costituisce una garanzia, denominata \"garanzia definitiva\", a sua scelta sotto forma di cauzione o fideiussione con le modalit\u00e0 previste dall'articolo 106, pari al 10 per cento dell'importo contrattuale; tale obbligo \u00e8 indicato negli atti e documenti di gara. Nel caso di procedure realizzate in forma aggregata da centrali di committenza, l'importo della garanzia \u00e8 indicato nella misura massima del 10 per cento dell'importo contrattuale. Nel caso di procedure aventi ad oggetto accordi quadro di cui all'articolo 59, l'importo della garanzia per tutti gli operatori economici aggiudicatari \u00e8 indicato nella misura massima del 2 per cento dell'importo dell'accordo quadro; l'importo della garanzia per i contratti attuativi pu\u00f2 essere fissato nella documentazione di gara dell'accordo quadro in misura anche inferiore al 10 per cento del valore dei contratti stessi con l'indicazione delle modalit\u00e0 di calcolo della maggiorazione prevista dal comma 2. \n 2. Per salvaguardare l'interesse pubblico alla conclusione del contratto nei termini e nei modi programmati in caso di aggiudicazione con ribassi superiori al 10 per cento, la garanzia \u00e8 aumentata di tanti punti percentuali quanti sono quelli eccedenti il 10 per cento.\n Se il ribasso \u00e8 superiore al 20 per cento, l'aumento \u00e8 di due punti percentuali per ogni punto di ribasso superiore al 20 per cento. Nel caso di accordi quadro con pi\u00f9 operatori che prevedono una riapertura del rilancio, la maggiorazione di cui al presente periodo \u00e8 stabilita dalla stazione appaltante nella documentazione di gara dell'accordo quadro. \n 3. La garanzia \u00e8 prestata per l'adempimento di tutte le obbligazioni del contratto e per il risarcimento dei danni derivanti dall'eventuale inadempimento delle obbligazioni stesse, nonch\u00e9 per il rimborso delle somme pagate in pi\u00f9 all'esecutore rispetto alle risultanze della liquidazione finale, salva comunque la risarcibilit\u00e0 del maggior danno verso l'appaltatore. La garanzia cessa di avere effetto solo alla data di emissione del certificato di collaudo provvisorio o del certificato di regolare esecuzione e secondo le modalit\u00e0 previste dal comma 8. La stazione appaltante pu\u00f2 richiedere all'aggiudicatario la reintegrazione della garanzia ove questa sia venuta meno in tutto o in parte; in caso di inottemperanza, la reintegrazione si effettua a valere sui ratei di prezzo da corrispondere. Alla garanzia definitiva si applicano le riduzioni previste dall'articolo 106, comma 8, per la garanzia provvisoria. \n 4. Negli appalti di lavori l'appaltatore pu\u00f2 richiedere prima della stipulazione del contratto di sostituire la garanzia definitiva con l'applicazione di una ritenuta a valere sugli stati di avanzamento pari al 10 per cento degli stessi, ferme restando la garanzia fideiussoria costituita per l'erogazione dell'anticipazione e la garanzia da costituire per il pagamento della rata di saldo, ai sensi del comma 9. Per motivate ragioni di rischio dovute a particolari caratteristiche dell'appalto o a specifiche situazioni soggettive dell'esecutore dei lavori, la stazione appaltante pu\u00f2 opporsi alla sostituzione della garanzia. Le ritenute sono svincolate dalla stazione appaltante all'emissione del certificato di collaudo provvisorio o del certificato di regolare esecuzione o comunque non oltre dodici mesi dopo la data di ultimazione dei lavori risultante dal relativo certificato. \n 5. Le stazioni appaltanti hanno il diritto di valersi della garanzia, nei limiti dell'importo massimo garantito, per l'eventuale maggiore spesa sostenuta per il completamento dei lavori, servizi o forniture nel caso di risoluzione del contratto disposta in danno dell'esecutore.\n Possono altres\u00ec incamerare la garanzia per il pagamento di quanto dovuto dall'esecutore per le inadempienze derivanti dalla inosservanza di norme e prescrizioni dei contratti collettivi, delle leggi e dei regolamenti sulla tutela, protezione, assicurazione, assistenza e sicurezza fisica dei lavoratori addetti all'esecuzione dell'appalto. \n 6. Fatto salvo quanto previsto dal comma 4, la mancata costituzione della garanzia di cui al comma 1 determina la decadenza dell'affidamento e l'acquisizione della garanzia provvisoria presentata in sede di offerta da parte della stazione appaltante, che aggiudica l'appalto al concorrente che segue nella graduatoria. \n 7. La garanzia fideiussoria di cui al comma 1 pu\u00f2 essere rilasciata dai soggetti di cui all'articolo 106, comma 3, con le modalit\u00e0 previste dal secondo periodo dello stesso comma. La garanzia prevede espressamente la rinuncia al beneficio della preventiva escussione del debitore principale, la rinuncia all'eccezione di cui all'articolo 1957, secondo comma, del codice civile, nonch\u00e9 l'operativit\u00e0 della garanzia medesima entro quindici giorni, a semplice richiesta scritta della stazione appaltante. \n 8. La garanzia di cui al comma 1 \u00e8 progressivamente svincolata a misura dell'avanzamento dell'esecuzione, nel limite massimo dell'80 per cento dell'iniziale importo garantito. L'ammontare residuo della garanzia definitiva permane fino alla data di emissione del certificato di collaudo provvisorio o del certificato di regolare esecuzione, o comunque fino a dodici mesi dalla data di ultimazione dei lavori risultante dal relativo certificato.\n Lo svincolo \u00e8 automatico, senza necessit\u00e0 di nulla osta del committente, con la sola condizione della preventiva consegna all'istituto garante, da parte dell'appaltatore, degli stati di avanzamento dei lavori o di analogo documento, in originale o in copia autentica, attestanti l'avvenuta esecuzione. Tale automatismo si applica anche agli appalti di forniture e servizi. Sono nulle le pattuizioni contrarie o in deroga. Il mancato svincolo nei quindici giorni dalla consegna degli stati di avanzamento o della documentazione analoga costituisce inadempimento del garante nei confronti dell'impresa per la quale la garanzia \u00e8 prestata. \n 9. Il pagamento della rata di saldo \u00e8 subordinato alla costituzione di una cauzione o di una garanzia fideiussoria bancaria o assicurativa pari all'importo della medesima rata di saldo maggiorato del tasso di interesse legale applicato per il periodo intercorrente tra la data di emissione del certificato di collaudo o della verifica di conformit\u00e0 nel caso di appalti di servizi o forniture e l'assunzione del carattere di definitivit\u00e0 dei medesimi. \n 10. L'esecutore dei lavori costituisce e consegna alla stazione appaltante almeno dieci giorni prima della consegna dei lavori anche una polizza di assicurazione che copra i danni subiti dalle stazioni appaltanti a causa del danneggiamento o della distruzione totale o parziale di impianti ed opere, anche preesistenti, verificatisi nel corso dell'esecuzione dei lavori. Nei documenti e negli atti a base di gara o di affidamento \u00e8 stabilito l'importo della somma da assicurare che, di norma, corrisponde all'importo del contratto stesso qualora non sussistano motivate particolari circostanze che impongano un importo da assicurare superiore. La polizza del presente comma assicura la stazione appaltante contro la responsabilit\u00e0 civile per danni causati a terzi nel corso dell'esecuzione dei lavori il cui massimale \u00e8 pari al 5 per cento della somma assicurata per le opere con un minimo di 500.000 euro ed un massimo di 5.000.000 di euro. La copertura assicurativa decorre dalla data di consegna dei lavori e cessa alla data di emissione del certificato di collaudo provvisorio o del certificato di regolare esecuzione o comunque decorsi dodici mesi dalla data di ultimazione dei lavori risultante dal relativo certificato. Qualora sia previsto un periodo di garanzia, la polizza assicurativa \u00e8 sostituita da una polizza che tenga indenni le stazioni appaltanti da tutti i rischi connessi all'utilizzo delle lavorazioni in garanzia o agli interventi per la loro eventuale sostituzione o rifacimento. L'omesso o il ritardato pagamento delle somme dovute a titolo di premio o di commissione da parte dell'esecutore non comporta l'inefficacia della garanzia nei confronti della stazione appaltante. \n 11. Per i lavori di importo superiore al doppio della soglia di cui all'articolo 14, il titolare del contratto per la liquidazione della rata di saldo stipula, con decorrenza dalla data di emissione del certificato di collaudo provvisorio o del certificato di regolare esecuzione o comunque decorsi dodici mesi dalla data di ultimazione dei lavori risultante dal relativo certificato, una polizza indennitaria decennale a copertura dei rischi di rovina totale o parziale dell'opera, ovvero dei rischi derivanti da gravi difetti costruttivi. La polizza contiene la previsione del pagamento dell'indennizzo contrattualmente dovuto in favore del committente non appena questi lo richieda, anche in pendenza dell'accertamento della responsabilit\u00e0 e senza che occorrano consensi ed autorizzazioni di qualunque specie.\n Il limite di indennizzo della polizza decennale \u00e8 non inferiore al 20 per cento del valore dell'opera realizzata e non superiore al 40 per cento, nel rispetto del principio di proporzionalit\u00e0 avuto riguardo alla natura dell'opera.\n L'esecutore dei lavori stipula altres\u00ec per i lavori di cui al presente comma una polizza di assicurazione della responsabilit\u00e0 civile per danni cagionati a terzi, con decorrenza dalla data di emissione del certificato di collaudo provvisorio o del certificato di regolare esecuzione e per la durata di dieci anni e con un indennizzo pari al 5 per cento del valore dell'opera realizzata con un minimo di 500.000 euro ed un massimo di 5.000.000 di euro. \n 12. Le garanzie fideiussorie e le polizze assicurative previste dal codice sono conformi agli schemi tipo approvati con decreto del Ministro delle imprese e del made in Italy di concerto con il Ministro delle infrastrutture e dei trasporti e con il Ministro dell'economia e delle finanze. Le garanzie fideiussorie prevedono la rivalsa verso il contraente e il diritto di regresso verso la stazione appaltante per l'eventuale indebito arricchimento e possono essere rilasciate congiuntamente da pi\u00f9 garanti. I garanti designano un mandatario o un delegatario per i rapporti con la stazione appaltante. \n 13. In caso di raggruppamenti temporanei le garanzie fideiussorie e le garanzie assicurative sono presentate, su mandato irrevocabile, dalla mandataria in nome e per conto di tutti i concorrenti, ferma restando la responsabilit\u00e0 solidale tra le imprese. \n 14. Per gli appalti da eseguirsi da operatori economici di comprovata solidit\u00e0 nonch\u00e9 per le forniture di beni che per la loro natura, o per l'uso speciale cui sono destinati, debbano essere acquistati nel luogo di produzione o forniti direttamente dai produttori, o per le forniture di prodotti d'arte, macchinari, strumenti e lavori di precisione l'esecuzione dei quali deve essere affidata a operatori specializzati, l'esonero dalla prestazione della garanzia \u00e8 possibile previa adeguata motivazione ed \u00e8 subordinato ad un miglioramento del prezzo di aggiudicazione ovvero delle condizioni di esecuzione.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-03&atto.codiceRedazionale=24G00060&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:22:06.377266"}
{"text": "\n\n\nArt. 7\n Tracciabilit\u00e0 dei flussi\n\n\n1. Al fine di assicurare la tracciabilit\u00e0 dei flussi finanziari, finalizzata a prevenire infiltrazioni criminali e il riciclaggio di denaro di provenienza illecita, i concessionari autorizzati alla raccolta a distanza dei giochi pubblici sono obbligati a tracciare tutti i riversamenti e le vincite derivanti dalla raccolta delle giocate e i compensi spettanti ai soggetti operanti nella propria rete. Tale obbligo non comprende i pagamenti dei rimborsi ai giocatori n\u00e9 i riversamenti a favore dello Stato o dell'Agenzia per pagamenti di imposte, tasse o utili erariali. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-03&atto.codiceRedazionale=24G00060&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:22:10.481788"}
{"text": "\n\n\nArt. 8\n Penali convenzionali\n\n\n\n\n1. Gli schemi di convenzione relativi alle concessioni per la raccolta a distanza dei giochi pubblici affidate successivamente alla data di entrata in vigore del presente decreto contengono clausole relative a penali contrattuali predisposte, oltre che nel rispetto dei principi di ragionevolezza, proporzionalit\u00e0, non automaticit\u00e0, nonch\u00e9 di gradualit\u00e0 in funzione della gravit\u00e0 dell'inadempimento, tenendo conto delle seguenti condizioni minime: \n\na) misura della penale non superiore complessivamente al 7 per cento delle somme dovute, rispettivamente, all'Agenzia in caso di mancato o ritardato versamento delle stesse, nonch\u00e9 degli interessi nella misura del saggio di interesse legale nei limiti di cui alla legge 7 marzo 1996, n. 108, calcolati dal giorno successivo alla scadenza di quello stabilito per l'effettivo versamento, salva l'applicazione dell'articolo 1384 del codice civile; \n\nb) misura della penale non superiore a euro 5.000 in caso di ritardo superiore a trenta giorni nella presentazione di documentazione ovvero di adempimento a prescrizioni relative alla registrazione dei diritti di propriet\u00e0 intellettuale, sulla base di quanto previsto dalle convenzioni accessive alle concessioni; \n\nc) misura della penale non superiore complessivamente al 0,5 per cento della differenza tra la raccolta, le vincite e l'imposta o l'utile erariale dell'anno precedente, a fronte di inadempimento, qualora imputabile al concessionario, anche a titolo di colpa grave, agli obblighi previsti dalla convenzione accessiva alla concessione e diversi da quelli di cui alle lettere a) e b), nonch\u00e9 a fronte del mancato rispetto dei livelli di servizio previsti dalla convenzione di concessione. \n\n\n\n\n2. L'importo complessivo della somma dovuta a titolo di penale convenzionale \u00e8 ridotto alla met\u00e0 se il concessionario effettua il versamento di quanto eventualmente dovuto, oltre che della penale stessa, entro sette giorni dal ricevimento della contestazione. \n\n\n\n3. Con regolamento sono stabilite le disposizioni di attuazione del presente articolo, incluse quelle relative al procedimento di accertamento, contestazione e irrogazione delle penali convenzionali, di partecipazione e contraddittorio nell'ambito di tale procedimento, nonch\u00e9 per la precisa individuazione dei criteri e dei dati adottati nella determinazione del valore complessivo della penale. \n\n\n\n Note all'art. 8: \n - La legge 7 marzo 1996, n. 108, recante \u00abDisposizioni in materia di usura\u00bb \u00e8 stata pubblicato nella Gazzetta Ufficiale 9 marzo 1996, n. 58, S.O. \n - Il testo dell'art. 1384 del codice civile \u00e8 il seguente: \n \u00abArt. 1384 - La penale pu\u00f2 essere diminuita equamente dal giudice, se l'obbligazione principale \u00e8 stata eseguita in parte ovvero se l'ammontare della penale \u00e8 manifestamente eccessivo, avuto sempre riguardo all'interesse che il creditore aveva all'adempimento.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-03&atto.codiceRedazionale=24G00060&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:22:14.582072"}
{"text": "\n\n\nArt. 9\n Trasferimento, decadenza, revoca delle concessioni\n\n\n1. Il trasferimento di una concessione per la raccolta di giochi pubblici a distanza \u00e8 nullo se non autorizzato preventivamente ed espressamente dalla Agenzia. \n\n\n\n2. Il procedimento di decadenza ovvero di revoca di una concessione di gioco \u00e8 svolto dalla Agenzia nel pieno rispetto della legge 7 agosto 1990, n. 241. \n\n\n\n3. Con regolamento, di concerto con il Ministro dell'interno per i profili concernenti l'ordine pubblico e la sicurezza, sono disciplinate le modalit\u00e0 con le quali, al ricorrere del presupposto per la revoca della concessione ovvero per la decadenza dalla stessa, l'Agenzia pu\u00f2 assegnare al concessionario un termine per rimuovere, nei limiti consentiti dalla convenzione relativa alla concessione, le cause che altrimenti determinano la revoca ovvero la decadenza. Con lo stesso regolamento sono stabiliti, per il caso di revoca della concessione per sopravvenuti motivi di pubblico interesse ovvero di mutamento della situazione di fatto o di nuova valutazione dell'interesse pubblico originario, nel rispetto dell'articolo 21-quinquies della predetta legge n. 241 del 1990, condizioni e limiti per il pagamento di un indennizzo al concessionario proporzionato all'effettivo residuo onere di investimento fino alla data della revoca. \n\n\n\n4. In caso di trasferimento autorizzato della concessione ovvero di sua revoca o di decadenza dalla stessa, il concessionario \u00e8 comunque obbligato a proseguire nell'ordinaria gestione delle attivit\u00e0 di raccolta del gioco fino al momento della effettiva immissione nella gestione di tali attivit\u00e0 di altro concessionario ovvero di effettiva assunzione diretta della gestione da parte dell'Agenzia. \n\n\n\n5. Il provvedimento di decadenza dalla concessione di gioco ovvero di revoca della stessa \u00e8 pubblicato sul sito istituzionale dell'Agenzia. \n\n\n\n Note all'art. 9: \n - Il testo dell'art. 21-quinquies della legge 7 agosto 1990, n. 241, recante \u00abNuove norme in materia di procedimento amministrativo e di diritto di accesso ai documenti amministrativi\u00bb, pubblicata nella Gazzetta Ufficiale 18 agosto 1990, n. 192, \u00e8 il seguente: \n \u00abArt. 21-quinquies (Revoca del provvedimento). - 1.\n Per sopravvenuti motivi di pubblico interesse ovvero nel caso di mutamento della situazione di fatto non prevedibile al momento dell'adozione del provvedimento o, salvo che per i provvedimenti di autorizzazione o di attribuzione di vantaggi economici, di nuova valutazione dell'interesse pubblico originario, il provvedimento amministrativo ad efficacia durevole pu\u00f2 essere revocato da parte dell'organo che lo ha emanato ovvero da altro organo previsto dalla legge. La revoca determina la inidoneit\u00e0 del provvedimento revocato a produrre ulteriori effetti. Se la revoca comporta pregiudizi in danno dei soggetti direttamente interessati, l'amministrazione ha l'obbligo di provvedere al loro indennizzo. \n 1-bis. Ove la revoca di un atto amministrativo ad efficacia durevole o istantanea incida su rapporti negoziali, l'indennizzo liquidato dall'amministrazione agli interessati \u00e8 parametrato al solo danno emergente e tiene conto sia dell'eventuale conoscenza o conoscibilit\u00e0 da parte dei contraenti della contrariet\u00e0 dell'atto amministrativo oggetto di revoca all'interesse pubblico, sia dell'eventuale concorso dei contraenti o di altri soggetti all'erronea valutazione della compatibilit\u00e0 di tale atto con l'interesse pubblico. \n 1-ter.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-03&atto.codiceRedazionale=24G00060&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:22:18.676780"}
{"text": "\n\n\nArt. 10\n Conservazione dell'equilibrio contrattuale \n e scadenza anticipata delle concessioni\n\n\n1. Nel rispetto di quanto disposto dall'articolo 9 del decreto legislativo n. 36 del 2023, l'Agenzia inserisce nel contratto accessivo alle concessioni per la raccolta dei giochi pubblici a distanza clausole finalizzate alla rinegoziazione secondo buona fede delle condizioni contrattuali per il ripristino dell'originario equilibrio in caso di sopravvenuti mutamenti del quadro regolatorio di riferimento, di circostanze straordinarie e imprevedibili, sia estranee alla normale alea sia all'ordinaria fluttuazione economica sia al rischio di mercato. \n\n\n\n2. In caso di eccessiva onerosit\u00e0 sopravvenuta, conseguente a significativi e non prevedibili mutamenti del quadro regolatorio, in caso di impossibilit\u00e0 di raggiungere in buona fede l'accordo di cui al comma 1, il concessionario pu\u00f2 chiedere alla Agenzia di concordare una scadenza anticipata della concessione e la relativa risoluzione consensuale della convenzione ad essa accessiva. Con provvedimenti legislativi pu\u00f2 essere previsto un indennizzo a favore del concessionario da determinarsi secondo principi di ragionevolezza e proporzionalit\u00e0, da corrispondersi in ragione del periodo residuo di durata della concessione non goduto. \n\n\n\n Note all'art. 10: \n - Il testo dell'art. 9 del citato decreto legislativo 31 marzo 2023, n. 36, \u00e8 il seguente: \n \u00abArt. 9 (Principio di conservazione dell'equilibrio contrattuale). - 1. Se sopravvengono circostanze straordinarie e imprevedibili, estranee alla normale alea, all'ordinaria fluttuazione economica e al rischio di mercato e tali da alterare in maniera rilevante l'equilibrio originario del contratto, la parte svantaggiata, che non abbia volontariamente assunto il relativo rischio, ha diritto alla rinegoziazione secondo buona fede delle condizioni contrattuali. Gli oneri per la rinegoziazione sono riconosciuti all'esecutore a valere sulle somme a disposizione indicate nel quadro economico dell'intervento, alle voci imprevisti e accantonamenti e, se necessario, anche utilizzando le economie da ribasso d'asta. \n 2. Nell'ambito delle risorse individuate al comma 1, la rinegoziazione si limita al ripristino dell'originario equilibrio del contratto oggetto dell'affidamento, quale risultante dal bando e dal provvedimento di aggiudicazione, senza alterarne la sostanza economica. \n 3. Se le circostanze sopravvenute di cui al comma 1 rendono la prestazione, in parte o temporaneamente, inutile o inutilizzabile per uno dei contraenti, questi ha diritto a una riduzione proporzionale del corrispettivo, secondo le regole dell'impossibilit\u00e0 parziale. \n 4. Le stazioni appaltanti e gli enti concedenti favoriscono l'inserimento nel contratto di clausole di rinegoziazione, dandone pubblicit\u00e0 nel bando o nell'avviso di indizione della gara, specie quando il contratto risulta particolarmente esposto per la sua durata, per il contesto economico di riferimento o per altre circostanze, al rischio delle interferenze da sopravvenienze. \n 5. In applicazione del principio di conservazione dell'equilibrio contrattuale si applicano le disposizioni di cui agli articoli 60 e 120.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-03&atto.codiceRedazionale=24G00060&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:22:22.770530"}
{"text": "\n\n\nArt. 11\n Responsabilit\u00e0\n\n\n1. Conformemente a quanto disposto dall'articolo 177 del decreto legislativo n. 36 del 2023, l'affidamento della concessione comporta il trasferimento al concessionario del rischio operativo legato alla sua gestione. La convenzione accessiva alle concessioni per l'esercizio della raccolta dei giochi pubblici a distanza attribuite successivamente alla data di entrata in vigore del presente decreto contiene clausole conformi alle disposizioni di cui all'articolo 177 del predetto decreto legislativo n. 36 del 2023 e attuative del principio della responsabilit\u00e0 unica del concessionario nei confronti dell'Agenzia. \n\n\n\n Note all'art. 11: \n - Il testo dell'art. 177 del citato decreto legislativo 31 marzo 2023, n. 36, \u00e8 il seguente: \n \u00abArt. 177 (Contratto di concessione e traslazione del rischio operativo). - 1. L'aggiudicazione di una concessione comporta il trasferimento al concessionario di un rischio operativo legato alla realizzazione dei lavori o alla gestione dei servizi e comprende un rischio dal lato della domanda o dal lato dell'offerta o da entrambi. Per rischio dal lato della domanda si intende il rischio associato alla domanda effettiva di lavori o servizi che sono oggetto del contratto. Per rischio dal lato dell'offerta si intende il rischio associato all'offerta dei lavori o servizi che sono oggetto del contratto, in particolare il rischio che la fornitura di servizi non corrisponda al livello qualitativo e quantitativo dedotto in contratto. \n 2. Si considera che il concessionario abbia assunto il rischio operativo quando, in condizioni operative normali, non sia garantito il recupero degli investimenti effettuati o dei costi sostenuti per la gestione dei lavori o dei servizi oggetto della concessione. La parte del rischio trasferita al concessionario deve comportare una effettiva esposizione alle fluttuazioni del mercato tale per cui ogni potenziale perdita stimata subita dal concessionario non sia puramente nominale o trascurabile.\n Ai fini della valutazione del rischio operativo deve essere preso in considerazione il valore attuale netto dell'insieme degli investimenti, dei costi e dei ricavi del concessionario. \n 3. Il rischio operativo, rilevante ai fini della qualificazione dell'operazione economica come concessione, \u00e8 quello che deriva da fattori eccezionali non prevedibili e non imputabili alle parti. Non rilevano rischi connessi a cattiva gestione, a inadempimenti contrattuali dell'operatore economico o a cause di forza maggiore. \n 4. I contratti remunerati dall'ente concedente senza alcun corrispettivo in denaro a titolo di prezzo si configurano come concessioni se il recupero degli investimenti effettuati e dei costi sostenuti dall'operatore dipende esclusivamente dalla domanda del servizio o del bene, oppure dalla loro fornitura. Nelle operazioni economiche comprendenti un rischio soltanto sul lato dell'offerta il contratto prevede che il corrispettivo venga erogato solo a fronte della disponibilit\u00e0 dell'opera, nonch\u00e9 un sistema di penali che riduca proporzionalmente o annulli il corrispettivo dovuto all'operatore economico nei periodi di ridotta o mancata disponibilit\u00e0 dell'opera, di ridotta o mancata prestazione dei servizi, oppure in caso di mancato raggiungimento dei livelli qualitativi e quantitativi della prestazione assunta dal concessionario. Le variazioni del corrispettivo devono, in ogni caso, essere in grado di incidere significativamente sul valore attuale netto dell'insieme dell'investimento, dei costi e dei ricavi. \n 5. L'assetto di interessi dedotto nel contratto di concessione deve garantire la conservazione dell'equilibrio economico-finanziario, intendendosi per tale la contemporanea presenza delle condizioni di convenienza economica e sostenibilit\u00e0 finanziaria. L'equilibrio economico-finanziario sussiste quando i ricavi attesi del progetto sono in grado di coprire i costi operativi e i costi di investimento, di remunerare e rimborsare il capitale di debito e di remunerare il capitale di rischio. \n 6. Se l'operazione economica non pu\u00f2 da sola conseguire l'equilibrio economico-finanziario, \u00e8 ammesso un intervento pubblico di sostegno. L'intervento pubblico pu\u00f2 consistere in un contributo finanziario, nella prestazione di garanzie o nella cessione in propriet\u00e0 di beni immobili o di altri diritti. Non si applicano le disposizioni sulla concessione, ma quelle sugli appalti, se l'ente concedente attraverso clausole contrattuali o altri atti di regolazione settoriale sollevi l'operatore economico da qualsiasi perdita potenziale, garantendogli un ricavo minimo pari o superiore agli investimenti effettuati e ai costi che l'operatore economico deve sostenere in relazione all'esecuzione del contratto. La previsione di un indennizzo in caso di cessazione anticipata della concessione per motivi imputabili all'ente concedente, oppure per cause di forza maggiore, non esclude che il contratto si configuri come concessione. \n 7. Ai soli fini di contabilit\u00e0 pubblica si applicano i contenuti delle decisioni Eurostat. In ogni caso, l'eventuale riconoscimento di un contributo pubblico, in misura superiore alla percentuale indicata nelle decisioni Eurostat e calcolato secondo le modalit\u00e0 ivi previste, non ne consente la contabilizzazione fuori bilancio.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-03&atto.codiceRedazionale=24G00060&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:22:26.868721"}
{"text": "\n\n\nArt. 12\n Rete telematica\n\n\n1. L'Agenzia adotta le regole tecniche minime in funzione ed esecuzione delle quali ciascuno dei concessionari appronta e mette in operativit\u00e0 la propria rete telematica ovvero l'infrastruttura hardware e software di trasmissione dei dati necessaria per la gestione operativa della concessione che persegua la salvaguardia e la tutela degli interessi generali dell'ordine pubblico, della sicurezza, dell'affidamento dei giocatori, nonch\u00e9 di una diffusione e sviluppo sostenibili dell'offerta di giochi pubblici. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-03&atto.codiceRedazionale=24G00060&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:22:30.964301"}
{"text": "\n\n\nArt. 13\n Punti vendita ricariche\n\n\n1. L'Agenzia istituisce e tiene, senza nuovi o maggiori oneri a carico della finanza pubblica, l'albo per la registrazione, esclusivamente con modalit\u00e0 telematiche, dei titolari di rivendite, ordinarie o speciali, di generi di monopolio autorizzati alla raccolta di giochi pubblici, nonch\u00e9 dei soggetti che esercitano attivit\u00e0 di punti vendita ricariche titolari di autorizzazione ai sensi degli articoli 86 ovvero 88 del TULPS, abilitati, in forza di appositi accordi contrattuali sottoscritti con i concessionari, senza vincolo di mandato in esclusiva, all'esercizio delle predette attivit\u00e0, a fronte della corresponsione del compenso del punto vendita ricariche. \n\n\n\n2. L'iscrizione all'albo \u00e8 subordinata al pagamento preventivo all'Agenzia di un importo annuale pari a euro 100. Il mancato pagamento anche di una sola annualit\u00e0 del predetto importo comporta senz'altro la decadenza dall'iscrizione all'albo. \n\n\n\n3. L'iscrizione all'albo \u00e8 presupposto e condizione necessaria ed essenziale per lo svolgimento dell'attivit\u00e0 di punto vendita ricariche, con esclusione espressa di un qualunque prelievo delle somme giacenti sul conto di gioco e del pagamento delle vincite.\nL'attivit\u00e0 del punto vendita ricariche non pu\u00f2 essere svolta senza l'affissione, all'esterno dell'esercizio e in posizione visibile, di una insegna o targa di specifico riconoscimento e individuazione della predetta attivit\u00e0, le cui caratteristiche e dimensioni sono stabilite con decreto del direttore dell'Agenzia. \n\n\n\n4. Lo schema di contratto per il punto vendita di ricariche adottato dal concessionario \u00e8 trasmesso all'Agenzia per la verifica della conformit\u00e0 dei relativi contenuti alle disposizioni del presente articolo. \n\n\n\n5. Gli esercenti l'attivit\u00e0 di punto vendita ricariche effettuano operazioni di ricarica del conto di gioco on line esclusivamente su richiesta del relativo titolare, procedendo a tal fine alla sua identificazione e alla verifica dell'identit\u00e0 di chi chiede la ricarica presso il punto vendita. Tenuto conto di quanto previsto dall'articolo 53, comma 2, del decreto legislativo 21 novembre 2007, n. 231, la ricarica del conto di gioco on line presso il punto vendita ricariche avviene mediante gli strumenti di pagamento, idonei a garantire la tracciabilit\u00e0 dei flussi finanziari, gi\u00e0 in precedenza indicati dal titolare del conto di gioco al concessionario e da quest'ultimo gi\u00e0 validati per l'effettuazione delle operazioni sul conto di gioco. Fermo quanto previsto al primo periodo, le operazioni di ricarica effettuate presso i punti vendita ricariche sono consentite, nel limite complessivo settimanale di 100 euro, anche in contanti e mediante strumenti di pagamento diversi da quelli indicati al secondo periodo. Il rispetto del limite di cui al terzo periodo \u00e8 garantito dal concessionario mediante apposite misure sul sistema informatico utilizzato dai punti vendita ricariche per l'effettuazione delle ricariche e, per gli adempimenti di cui al presente comma a carico degli esercenti l'attivit\u00e0 di punto vendita ricariche, trova applicazione l'articolo 64 del decreto legislativo n. 231 del 2007. Restano fermi, per il concessionario, gli obblighi di cui al predetto decreto legislativo n. 231 del 2007. In relazione all'adempimento di cui al quarto periodo a carico del concessionario si applicano le disposizioni di cui all'articolo 9 del decreto legislativo n. 231 del 2007, e, in caso di violazione, le sanzioni di cui all'articolo 64, commi 1 e 4, dello stesso decreto legislativo. \n\n\n Note all'art. 13: \n - Il testo degli articoli 86 e 88 del Regio decreto 18 giugno 1931, n. 773, recante \u00abApprovazione del testo unico delle leggi di pubblica sicurezza\u00bb \u00e8 il seguente: \n \u00abArt. 86 (art. 84 T.U. 1926). - Non possono esercitarsi, senza licenza del questore, alberghi, compresi quelli diurni, locande, pensioni, trattorie, osterie, caff\u00e8 o altri esercizi in cui si vendono al minuto o si consumano vino, birra, liquori od altre bevande anche non alcooliche, n\u00e9 sale pubbliche per bigliardi o per altri giuochi leciti o stabilimenti di bagni, ovvero locali di stallaggio e simili. \n Per la somministrazione di bevande alcooliche presso enti collettivi o circoli privati di qualunque specie, anche se la vendita o il consumo siano limitati ai soli soci, \u00e8 necessaria la comunicazione al questore e si applicano i medesimi poteri di controllo degli ufficiali e agenti di pubblica sicurezza previsti per le attivit\u00e0 di cui al primo comma. \n Relativamente agli apparecchi e congegni automatici, semiautomatici ed elettronici di cui all'articolo 110, commi 6 e 7, la licenza \u00e8 altres\u00ec necessaria: \n a) per l'attivit\u00e0 di produzione o di importazione; \n b) per l'attivit\u00e0 di distribuzione e di gestione, anche indiretta; \n c) per l'installazione in esercizi commerciali o pubblici diversi da quelli gi\u00e0 in possesso di altre licenze di cui al primo o secondo comma o di cui all'articolo 88 ovvero per l'installazione in altre aree aperte al pubblico od in circoli privati.\u00bb. \n \u00abArt. 88 (art. 86 T.U. 1926). - 1. La licenza per l'esercizio delle scommesse pu\u00f2 essere concessa esclusivamente a soggetti concessionari o autorizzati da parte di Ministeri o di altri enti ai quali la legge riserva la facolt\u00e0 di organizzazione e gestione delle scommesse, nonch\u00e9 a soggetti incaricati dal concessionario o dal titolare di autorizzazione in forza della stessa concessione o autorizzazione.\u00bb. \n - Il testo degli articoli 9, 53 e 64 del decreto legislativo 21 novembre 2007, n. 231, recante \u00abAttuazione della direttiva 2005/60/CE concernente la prevenzione dell'utilizzo del sistema finanziario a scopo di riciclaggio dei proventi di attivit\u00e0 criminose e di finanziamento del terrorismo nonch\u00e9 della direttiva 2006/70/CE che ne reca misure di esecuzione\u00bb \u00e8 il seguente: \n \u00abArt. 9 (Nucleo speciale di polizia valutaria della Guardia di finanza e Direzione investigativa antimafia). - 1. Il Nucleo speciale di polizia valutaria della Guardia di finanza, nel quadro degli obiettivi e priorit\u00e0 strategiche individuati annualmente dal Ministro dell'economia e delle finanze con la Direttiva generale per l'azione amministrativa e la gestione, esegue i controlli sull'osservanza delle disposizioni di cui al presente decreto da parte dei soggetti obbligati non vigilati dalle Autorit\u00e0 di vigilanza di settore nonch\u00e9 gli ulteriori controlli effettuati, in collaborazione con la UIF che ne richieda l'intervento a supporto dell'esercizio delle funzioni di propria competenza. \n 2. Al fine di garantire economicit\u00e0 ed efficienza dell'azione di prevenzione del riciclaggio e del finanziamento del terrorismo, il Nucleo speciale di polizia valutaria della Guardia di finanza pu\u00f2 eseguire, previa intesa con le autorit\u00e0 di vigilanza di settore rispettivamente competenti, i controlli sui seguenti soggetti: \n a) istituti di pagamento, istituti di moneta elettronica e relative succursali; \n b) punti di contatto centrale di cui all'articolo 1, comma 2, lettera ii); \n c) societ\u00e0 fiduciarie e intermediari di cui all'albo previsto dall'articolo 106 TUB; \n d) soggetti eroganti micro-credito ai sensi dell'articolo 111 TUB e i confidi e gli altri soggetti di cui all'articolo 112 TUB; \n e) succursali insediate sul territorio della Repubblica di intermediari bancari e finanziari e di imprese assicurative aventi sede legale e amministrazione centrale in un altro Stato membro o in uno Stato terzo; \n f) intermediari assicurativi di cui all'articolo 109, comma 2, lettere a), b) e d), CAP, che operano nei rami di attivit\u00e0 di cui all'articolo 2, comma 1, CAP; \n g) revisori legali e societ\u00e0 di revisione legale con incarichi di revisione legale su enti di interesse pubblico o su enti sottoposti a regimi intermedio; \n h) soggetti che esercitano l'attivit\u00e0 di custodia e trasporto di denaro contante e di titoli o valori a mezzo di guardie particolari giurate, in presenza della licenza di cui all'articolo 134 TULPS, salve le competenze in materia di pubblica sicurezza attribuite dal medesimo Testo Unico. \n 3. Il Nucleo speciale di polizia valutaria della Guardia di finanza definisce la frequenza e l'intensit\u00e0 dei controlli e delle ispezioni in funzione del profilo di rischio, della natura e delle dimensioni dei soggetti obbligati e dei rischi nazionali e transfrontalieri di riciclaggio e di finanziamento del terrorismo. \n 4. Per le finalit\u00e0 di cui al presente articolo, il Nucleo speciale di polizia valutaria della Guardia di finanza: \n a) effettua ispezioni e controlli anche con i poteri attribuiti al Corpo dalla normativa valutaria. I medesimi poteri sono attribuiti ai militari appartenenti ai reparti della Guardia di finanza ai quali il Nucleo speciale di polizia valutaria delega le ispezioni e i controlli; \n a-bis) acquisisce, anche attraverso le ispezioni e i controlli di cui ai commi 1 e 2, dati e informazioni presso i soggetti obbligati; \n b) con i medesimi poteri di cui alla lettera a), svolge gli approfondimenti investigativi delle informazioni ricevute ai sensi dell'articolo 13 e delle segnalazioni di operazioni sospette trasmesse dalla UIF ai sensi dell'articolo 40. \n 5. Ferme restando le competenze del Nucleo speciale di polizia valutaria di cui al comma 4, la Guardia di finanza: \n a) accerta e contesta, con le modalit\u00e0 e nei termini di cui alla legge 24 novembre 1981, n. 689, ovvero trasmette alle autorit\u00e0 di vigilanza di settore le violazioni degli obblighi di cui al presente decreto riscontrate nell'esercizio dei suoi poteri di controllo; \n b) espleta le funzioni e i poteri di controllo sull'osservanza delle disposizioni di cui al presente decreto da parte dei soggetti convenzionati e agenti di cui all'articolo 1, comma 2, lettera nn), nonch\u00e9 da parte dei distributori ed esercenti di gioco, ivi compresi quelli di prestatori di servizi di gioco con sede legale e amministrazione centrale in altro Stato comunitario, che operano sul territorio della Repubblica italiana. \n 6. Per l'esercizio delle attribuzioni di cui al presente articolo, il Nucleo speciale di polizia valutaria ha accesso: \n a) ai dati contenuti nella sezione dell'anagrafe tributaria di cui all'articolo 7, commi 6 e 11 del decreto del Presidente della Repubblica 29 settembre 1973, n. 605, come modificato dall'articolo 37, comma 4, del decreto-legge 4 luglio 2006, n. 223, convertito, con modificazioni, dalla legge 4 agosto 2006, n. 248; \n b) alle informazioni sul titolare effettivo di persone giuridiche e trust espressi, contenute in apposita sezione del registro delle imprese, ai sensi dell'articolo 21 del presente decreto; \n b-bis) ai dati e alle informazioni contenute nell'anagrafe immobiliare integrata di cui all'articolo 19 del decreto-legge 31 maggio 2010, n. 78, convertito, con modificazioni, dalla legge 30 luglio 2010, n. 122. \n 7. La Direzione investigativa antimafia accerta e contesta, con le modalit\u00e0 e nei termini di cui alla legge 24 novembre 1981, n. 689, ovvero trasmette alle autorit\u00e0 di vigilanza di settore, le violazioni degli obblighi di cui al presente decreto riscontrate nell'esercizio delle sue attribuzioni ed effettua gli approfondimenti investigativi, attinenti alla criminalit\u00e0 organizzata, delle informazioni ricevute ai sensi dell'articolo 13 e delle segnalazioni di operazioni sospette trasmesse dalla UIF ai sensi dell'articolo 40. Restano applicabili, in quanto compatibili, le disposizioni di cui agli articoli 1, comma 4, e 1-bis, commi 1 e 4, del decreto-legge 6 settembre 1982, n. 629, convertito, con modificazioni, dalla legge 12 ottobre 1982, n. 726. \n 8. Per l'esercizio delle attribuzioni di cui al comma 7, la Direzione investigativa antimafia ha accesso: \n a) ai dati contenuti nella sezione dell'anagrafe tributaria di cui all'articolo 7, commi 7 e 11, del decreto del Presidente della Repubblica 29 settembre 1973, n. 605, come modificato dall'articolo 37, comma 4, del decreto-legge 4 luglio 2006, n. 223, convertito, con modificazioni, dalla legge 4 agosto 2006, n. 248; \n b) alle informazioni sul titolare effettivo di persone giuridiche e trusts espressi, contenute in apposita sezione del registro delle imprese, ai sensi dell'articolo 21 del presente decreto; \n b-bis) ai dati e alle informazioni contenute nell'anagrafe immobiliare integrata di cui all'articolo 19 del decreto-legge 31 maggio 2010, n. 78, convertito, con modificazioni, dalla legge 30 luglio 2010, n. 122. \n 9. I dati e le informazioni acquisite nell'ambito delle attivit\u00e0 svolte ai sensi del presente articolo sono utilizzabili ai fini fiscali, secondo le disposizioni e le attribuzioni vigenti.\u00bb. \n \u00abArt. 53 (Disposizioni integrative in materia di adeguata verifica e conservazione). - 1. Gli operatori di gioco on line procedono all'identificazione e alla verifica dell'identit\u00e0 di ogni cliente in occasione degli adempimenti necessari all'apertura e alla modifica del conto di gioco previsto ai sensi dell'articolo 24 della legge 7 luglio 2009, n. 88. \n 2. Gli operatori di gioco on line consentono operazioni di ricarica dei conti di gioco, ai soggetti titolari del conto esclusivamente attraverso mezzi di pagamento idonei a garantire la piena tracciabilit\u00e0 dei flussi finanziari connessi alle operazioni di gioco. \n 3. Gli operatori di gioco on line acquisiscono e conservano, per un periodo di dieci anni dalla relativa acquisizione, con modalit\u00e0 idonee a garantire il rispetto delle norme dettate dal codice in materia di protezione dei dati personali, le informazioni relative: \n a) ai dati identificativi conferiti dal cliente all'atto dell'apertura dei conti di gioco; \n b) alla data di ogni operazioni di apertura e ricarica dei conti di gioco e di riscossione sui medesimi conti nonch\u00e9 al valore delle medesime operazioni e ai mezzi di pagamento per esse impiegati; \n c) all'indirizzo IP, alla data, all'ora e alla durata delle connessioni telematiche nel corso delle quali il cliente, accedendo ai sistemi dell'operatore di gioco on line, pone in essere le suddette operazioni. \n 4. L'Agenzia delle dogane e dei monopoli riscontra l'autenticit\u00e0 dei dati contenuti nei documenti presentati dai richiedenti l'apertura dei conti di gioco anche attraverso la consultazione del sistema pubblico per la prevenzione del furto di identit\u00e0, di cui al Titolo V-bis del decreto legislativo 13 agosto 2010, n. 141 come integrato dal decreto legislativo n. 64 del 2011. \n 5. Ferma la responsabilit\u00e0 del concessionario, in ordine all'adempimento degli obblighi di adeguata verifica e conservazione di cui al Titolo II, le attivit\u00e0 di identificazione del cliente sono effettuate dai distributori e dagli esercenti, a qualsiasi titolo contrattualizzati, per il tramite dei quali il concessionario offre servizi di gioco pubblico su rete fisica, a diretto contatto con la clientela ovvero attraverso apparecchi videoterminali. A tal fine, i predetti distributori ed esercenti acquisiscono e conservano, con modalit\u00e0 idonee a garantire il rispetto delle norme dettate dal codice in materia di protezione dei dati personali, le informazioni relative: \n a) ai dati identificativi del cliente, all'atto della richiesta o dell'effettuazione dell'operazione di gioco; \n b) alla data delle operazioni di gioco, al valore delle medesime operazioni e ai mezzi di pagamento utilizzati. \n 6. I distributori ed esercenti di gioco su rete fisica procedono all'identificazione e alla verifica dell'identit\u00e0 di ogni cliente che richiede o effettua, presso il medesimo operatore, operazioni di gioco, per un importo pari o superiore a 2.000 euro. Qualora vi sia il sospetto di riciclaggio o finanziamento del terrorismo, i medesimi operatori sono tenuti ad applicare le predette misure, quale che sia l'importo dell'operazione effettuata. \n 7. Con riferimento ai giochi offerti tramite apparecchi VLT, i distributori e gli esercenti, a qualsiasi titolo contrattualizzati, osservano le disposizioni di cui al presente articolo nei casi in cui il valore nominale del ticket sia di importo pari o superiore ai 500 euro. I concessionari assicurano, in ogni caso, che i distributori e gli esercenti di apparecchi VLT siano dotati di funzionalit\u00e0 tali da consentire la verifica di: \n a) ticket, di importo nominale pari o superiore ai 500 euro; \n b) ticket, di qualunque importo, che indichino assenza di vincite o una bassa percentuale delle stesse rispetto al valore del ticket stesso. \n 8. I distributori e gli esercenti inviano i dati acquisiti, relativi al cliente e all'operazione, al concessionario di riferimento, entro 10 giorni dall'effettuazione dell'opera-zione. I medesimi soggetti assicurano la conservazione dei dati di cui alla presente lettera per un periodo di due anni dalla data di relativa acquisizione, fermi, a carico del concessionario, gli obblighi di cui al Titolo II, Capo II, del presente decreto. \n 9. Fermo quanto stabilito dal comma 7, i gestori di case da gioco applicano le misure di identificazione e verifica dell'identit\u00e0 del cliente qualora il valore delle transazioni effettuate per l'acquisto o cambio di gettoni o di altri mezzi di gioco ovvero per l'incasso di vincite da parte del cliente sia di importo pari o superiore a 2.000 euro. Qualora vi sia il sospetto di riciclaggio o finanziamento del terrorismo, i medesimi gestori sono tenuti ad applicare le predette misure, quale che sia l'importo dell'operazione effettuata. \n 10. I gestori di case da gioco assicurano la conservazione, per un periodo di dieci anni, dei dati e delle informazioni relativi alla data e alla tipologia delle transazioni di gioco di cui al comma 9, ai mezzi di pagamento utilizzati per l'acquisto o il cambio dei gettoni di gioco, alle transazioni di gioco effettuate dal cliente e al valore delle medesime. \n 11. I gestori di case da gioco soggette a controllo pubblico che, indipendentemente dall'ammontare dei gettoni o degli altri mezzi di gioco acquistati, procedono all'identificazione e alla verifica dell'identit\u00e0 del cliente fin dal momento del suo ingresso nei relativi locali sono tenuti ad adottare procedure idonee a ricollegare i dati identificativi del cliente alle operazioni di cui al comma 9, svolte dal cliente all'interno della casa da gioco.\u00bb. \n \u00abArt. 64 (Inosservanza delle disposizioni di cui al Titolo IV commesse da distributori ed esercenti nel comparto del gioco). - 1. Ai distributori e agli esercenti, a qualsiasi titolo contrattualizzati, dei quali i concessionari si avvalgono per l'offerta di servizi di gioco, ivi compresi quelli operanti sul territorio nazionale per conto di soggetti aventi sede legale in altro Stato comunitario, che non eseguono gli adempimenti cui sono tenuti ai sensi delle disposizioni di cui al Titolo IV del presente decreto, si applica la sanzione amministrativa pecuniaria da mille euro a 10.000 euro. \n 2. La Guardia di finanza, che agisce con i poteri di cui di cui all'articolo 2, comma 4, del decreto legislativo 19 marzo 2001, n. 68, esercita il controllo sull'osservanza delle disposizioni di cui al presente decreto, da parte dei distributori e degli esercenti, a qualsiasi titolo contrattualizzati, dei quali i concessionari si avvalgono per l'offerta di servizi di gioco e ne accerta e contesta le relative violazioni. \n 3. Il verbale contenente l'accertamento e la contestazione delle violazioni di cui al comma 1 \u00e8 notificato, a cura della Guardia di finanza, anche al concessionario, per conto del quale il distributore o l'esercente opera, affinch\u00e8 adotti ogni iniziativa utile a prevenirne la reiterazione. \n 4. Nei casi di violazioni gravi, ripetute o sistematiche ovvero plurime, tenuto conto della rilevanza della violazione, le sanzioni amministrative pecuniarie di cui ai commi 1, 2 e 3 sono raddoppiate nel minimo e nel massimo edittali. In tali ipotesi, il concessionario \u00e8 tenuto, in solido con il distributore o esercente contrattualizzato, al pagamento della sanzione amministrativa pecuniaria irrogata. \n 5. La Guardia di finanza, qualora, nell'esercizio dei poteri di controllo conferiti ai sensi del presente decreto, accerti e contesti una grave violazione delle disposizioni di cui al presente decreto a carico dei distributori e degli esercenti, a qualsiasi titolo contrattualizzati, dei quali il concessionario si avvale per l'offerta di servizi di gioco, e riscontri la sussistenza, a carico dei medesimi soggetti, di due provvedimenti sanzionatori adottati nel corso dell'ultimo triennio, propone, a titolo accessorio rispetto alla sanzione amministrativa pecuniaria, la sospensione da quindici giorni a tre mesi dell'esercizio dell'attivit\u00e0 medesima. Il provvedimento di sospensione \u00e8 adottato dagli uffici centrali del Ministero dell'economia e delle finanze e notificato all'interessato. Il provvedimento di sospensione \u00e8 notificato, negli stessi termini, oltre che all'interessato, anche al concessionario per conto del quale opera il distributore o esercente contrattualizzato, ai fini dell'adozione di ogni iniziativa utile ad attivare i meccanismi di estinzione del rapporto contrattuale, ai sensi dell'articolo 52, comma 2, lettera d). Il provvedimento di sospensione \u00e8 altres\u00ec comunicato dalla Guardia di finanza all'Agenzia delle dogane e dei monopoli, per l'adozione dei provvedimenti di competenza. \n 6. L'esecuzione del provvedimento di sospensione, attraverso l'apposizione del sigillo dell'autorit\u00e0 procedente e delle sottoscrizioni del personale incaricato nonch\u00e9 il controllo sulla sua osservanza da parte degli interessati sono espletati dalla Guardia di finanza.\n L'inosservanza del provvedimento di sospensione \u00e8 punita con la sanzione amministrativa pecuniaria da 10.000 euro a 30.000 euro. \n 7. All'irrogazione delle sanzioni amministrative pecuniarie di cui al presente articolo provvede il Ministero dell'economia e delle finanze, con proprio decreto, ai sensi dell'articolo 65, comma 4.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-03&atto.codiceRedazionale=24G00060&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:22:35.061453"}
{"text": "\n\n\nArt. 14\n Tutela della salute del giocatore\n\n\n1. Obiettivo primario della disciplina dei giochi pubblici ammessi in Italia \u00e8 quello di perseguire piena e affidabile protezione della salute del giocatore attraverso misure idonee a prevenire ogni modalit\u00e0 di gioco che possa generare disturbi patologici del comportamento o forme di gioco d'azzardo patologico. \n\n\n\n2. Per perseguire effettivamente i suddetti criteri generali l'offerta di gioco e le relative modalit\u00e0 di svolgimento dovranno essere supportate da idonei strumenti di tecnologia avanzata, con particolare riguardo anche agli strumenti dell'intelligenza artificiale. \n\n\n\n3. \u00c8 istituita, senza nuovi o maggiori oneri a carico della finanza pubblica, una Consulta permanente dei giochi pubblici ammessi in Italia con lo scopo di monitorare l'andamento delle attivit\u00e0 di gioco, incluse quelle illecite e non autorizzate, i loro effetti sulla salute dei giocatori, nonch\u00e9 di proporre al Governo misure e interventi idonei allo scopo di contrastare lo sviluppo di gioco d'azzardo patologico. Con regolamento, adottato di concerto con il Ministro della salute e con il Ministro per lo sport e i giovani, sono disciplinati l'organizzazione e il funzionamento della Consulta, il numero dei suoi componenti, la loro designazione in rappresentanza del Governo, delle regioni, degli enti locali, dei concessionari, nonch\u00e9 delle associazioni nazionali di categoria e dei consumatori, prevedendo altres\u00ec che ai componenti non spettano compensi, gettoni di presenza, rimborsi spese o altri emolumenti comunque denominati. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-03&atto.codiceRedazionale=24G00060&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:22:39.156737"}
{"text": "\n\n\nArt. 15\n Misure di tutela e protezione del giocatore\n\n\n\n\n1. Le forme organizzative del concessionario e i suoi strumenti tecnici, tecnologici e informatici sono finalizzati a tutelare e proteggere il giocatore prevenendo e contrastando il gioco patologico, nel rispetto dei seguenti criteri: \n\na) presenza di misure di autolimitazione al gioco in termini di tempo, spesa e perdita di denaro; \n\nb) presenza di limitazioni, basate sugli importi depositati sul conto di gioco di ciascun giocatore in un periodo di tempo predefinito, stabilite dal concessionario, secondo l'et\u00e0 del giocatore e i suoi comportamenti di gioco, in base a protocolli basati sulle migliori pratiche internazionali di settore e approvati dall'Agenzia; \n\nc) introduzione di messaggi automatici durante il gioco che evidenzino la durata dello stesso, garantendo inoltre informazioni in tempo reale ai giocatori sui livelli di spesa, al superamento di un determinato limite preimpostato; \n\nd) presenza nei siti di gioco di contenuti obbligatori di informazione sul gioco problematico e sugli strumenti offerti di prevenzione e supporto; \n\ne) presenza di strumenti di autoesclusione dal gioco, anche per singole categorie di prodotto, per un arco temporale definito dallo stesso giocatore; \n\nf) attivazione di canali di contatto a disposizione dei giocatori per la divulgazione del gioco responsabile e che operano continuativamente per almeno cinque giorni a settimana e per non meno di otto ore giornaliere, nonch\u00e9 formazione obbligatoria degli operatori dei call center di contatto con i giocatori desiderosi di assumere comportamenti di gioco responsabile; \n\ng) attivazione di procedure di monitoraggio dei livelli di rischio associati ai singoli giochi oggetto di concessione basate su metodologie certificate a livello internazionale, escluso in ogni caso che i giochi prevedano discriminazioni sociali, di genere, politici, religiosi o di altra natura; \n\nh) presenza di strumenti idonei a consentire al concessionario, nel rispetto della normativa sulla protezione dei dati personali, un maggiore controllo sul grado di partecipazione al gioco dei giocatori pi\u00f9 esposti al rischio di gioco patologico. \n\n\n\n\n2. Il concessionario investe annualmente una somma pari allo 0,2 per cento dei suoi ricavi netti, comunque non superiore a euro 1.000.000 per anno, in campagne informative ovvero in iniziative di comunicazione responsabile su temi annualmente stabiliti da una commissione governativa, sentito l'Osservatorio per il contrasto della diffusione del gioco d'azzardo e il fenomeno della dipendenza grave costituito presso il Ministero della salute. La commissione governativa, costituita senza nuovi o maggiori oneri per la finanza pubblica, opera presso il Dipartimento per l'informazione e l'editoria della Presidenza del Consiglio dei ministri, \u00e8 presieduta dal capo del predetto Dipartimento ed \u00e8 composta da cinque membri in rappresentanza dei Ministri della salute, dell'istruzione e del merito, dell'interno, dell'economia e delle finanze e per lo sport e i giovani. Ai componenti della commissione non spettano compensi, gettoni di presenza, rimborsi spese o altri emolumenti comunque denominati. La somma di cui al primo periodo \u00e8 compresa negli interventi e investimenti di comunicazione e informazione, e, comunque, in generale negli investimenti pubblicitari e promozionali del concessionario. \n\n\n\n3. A ulteriore tutela e protezione dei giocatori, specie pi\u00f9 vulnerabili, il concessionario pu\u00f2 effettuare, con oneri a proprio carico e con l'indicazione del proprio logo o marchio, campagne di promozione, comunicazione e diffusione di messaggi anche a fini sociali e comunque coerenti con l'esigenza di promuovere la prevenzione e il contrasto del gioco patologico. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-03&atto.codiceRedazionale=24G00060&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:22:43.252646"}
{"text": "\n\n\nArt. 16\n Offerta e raccolta del gioco\n\n\n1. L'offerta e la raccolta del gioco \u00e8 effettuata dal concessionario sotto la sua responsabilit\u00e0, attraverso la propria rete telematica. Nessuna responsabilit\u00e0 \u00e8 imputata all'Agenzia per atti e fatti posti in essere dal concessionario nell'esercizio di questa attivit\u00e0. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-03&atto.codiceRedazionale=24G00060&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:22:47.352945"}
{"text": "\n\n\nArt. 17\n Vincite\n\n\n1. Natura ed entit\u00e0 delle vincite, i tempi e i luoghi per la loro riscossione, nonch\u00e9 i presupposti, le modalit\u00e0, i tempi e i luoghi degli eventuali rimborsi sono stabiliti nel regolamento di ciascun gioco. \n\n\n\n2. Il regolamento di gioco disciplina altres\u00ec le modalit\u00e0 e i tempi di conservazione da parte del concessionario dei dati e delle informazioni relative alle giocate effettuate, alle giocate risultate vincenti e al pagamento delle relative vincite, alle vincite non corrisposte in quanto rivenienti da giocate risultate irregolari, nonch\u00e9 le ricevute dei rimborsi corrisposti. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-03&atto.codiceRedazionale=24G00060&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:22:51.447315"}
{"text": "\n\n\nArt. 18\n Pagamento delle vincite\n\n\n1. Il concessionario provvede al pagamento delle vincite in denaro dei giochi da lui gestiti secondo quanto previsto dal regolamento di gioco e di questa attivit\u00e0 \u00e8 direttamente responsabile. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-03&atto.codiceRedazionale=24G00060&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:22:55.595264"}
{"text": "\n\n\nArt. 19\n Comunicazioni degli esiti di gioco\n\n\n1. Il regolamento di gioco con vincita in denaro stabilisce quali comunicazioni relative agli esiti del gioco sono effettuate sul sito informatico del concessionario e, in materia di scommesse, quali sono le validazioni dei risultati riportate sul medesimo sito. \n\n\n\n2. Sul sito istituzionale del concessionario sono altres\u00ec riportate, per i giochi basati su quote, la misura delle quote, delle vincite, nonch\u00e9 le relative probabilit\u00e0. \n\n\n\n3. Il regolamento di gioco stabilisce quali delle informazioni di cui ai commi 1 e 2 sono riportate anche sul sito istituzionale dell'Agenzia. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-03&atto.codiceRedazionale=24G00060&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:22:59.688676"}
{"text": "\n\n\nArt. 20\n Manutenzione dei prodotti di gioco\n\n\n1. In considerazione del generale dovere di conservazione dei valori patrimoniali pubblici, nonch\u00e9 di quello particolare di assicurare il miglioramento dei livelli di servizio in materia di giochi pubblici, al fine di preservarne lo svolgimento e di salvaguardare i valori delle relative concessioni, oltre che garantire una equilibrata concorrenza fra i concessionari di giochi diversi, con regolamento, previa verifica della neutralit\u00e0 sui saldi di finanza pubblica, sono consentite, in relazione ai singoli giochi a distanza, variazioni della restituzione in vincita e della posta di gioco, nonch\u00e9 delle misure del prelievo direttamente proporzionali alla diminuzione della raccolta del gettito erariale, comunque non superiore al valore assoluto della diminuzione percentuale accertata, nei casi in cui la relativa offerta denoti una perdita dei predetti raccolta e gettito erariale, nell'arco dell'ultimo biennio, non inferiore al cinque per cento. In tali casi, tenuto conto della sostanziale natura commerciale delle attivit\u00e0 di gioco oggetto di concessione, con i conseguenti, obiettivi e ineliminabili margini di aleatoriet\u00e0 delle relative scelte, i provvedimenti adottati ai sensi del presente comma non comportano responsabilit\u00e0 erariale, quanto ai loro effetti finanziari, in caso di colpa grave. \n\n\n\n2. Lo schema di regolamento di cui al comma 1, corredato di relazione tecnica redatta ai sensi dell'articolo 17 della legge 31 dicembre 2009, n. 196, \u00e8 trasmesso alle Camere per l'espressione del parere delle Commissioni parlamentari competenti per materia e per i profili finanziari, che si pronunciano entro il termine di trenta giorni dalla data di trasmissione. Decorso tale termine, il regolamento pu\u00f2, comunque, essere adottato. \n\n\n\n Note all'art. 20: \n - Il testo dell'art. 17 della legge 31 dicembre 2009, n. 196, recante \u00abLegge di contabilit\u00e0 e finanza pubblica\u00bb \u00e8 il seguente: \n \u00abArt. 17 (Copertura finanziaria delle leggi). - 1. In attuazione dell'articolo 81 della Costituzione, fermo restando quanto previsto dall'articolo 6 della legge 24 dicembre 2012, n. 243, e dall'articolo 21 della presente legge, ciascuna legge che comporti nuovi o maggiori oneri indica espressamente, per ciascun anno e per ogni intervento da essa previsto, la spesa autorizzata, che si intende come limite massimo di spesa, ovvero le relative previsioni di spesa, provvedendo alla contestuale copertura finanziaria dei medesimi oneri ai sensi del presente comma.\n Nel caso si verifichino nuove o maggiori spese rispetto alle previsioni, alla compensazione dei relativi effetti finanziari si provvede ai sensi dei commi 12-bis, 12-ter e 12-quater. La copertura finanziaria delle leggi che comportino nuovi o maggiori oneri, ovvero minori entrate, \u00e8 determinata esclusivamente attraverso le seguenti modalit\u00e0: \n a) mediante utilizzo degli accantonamenti iscritti nei fondi speciali previsti dall'articolo 18, restando precluso sia l'utilizzo di accantonamenti del conto capitale per iniziative di parte corrente, sia l'utilizzo per finalit\u00e0 difformi di accantonamenti per regolazioni contabili e debitorie e per provvedimenti in adempimento di obblighi internazionali; \n a-bis) mediante modifica o soppressione dei parametri che regolano l'evoluzione della spesa previsti dalla normativa vigente, dalle quali derivino risparmi di spesa; \n b) mediante riduzione di precedenti autorizzazioni legislative di spesa. Ove dette autorizzazioni siano affluite in conti correnti o in contabilit\u00e0 speciali presso la Tesoreria statale, si procede alla contestuale iscrizione delle risorse da utilizzare come copertura nello stato di previsione dell'entrata, disponendone il versamento. Per le risorse affluite alla Tesoreria statale, la congruit\u00e0 della copertura \u00e8 valutata anche in relazione all'effettiva riduzione della capacit\u00e0 di spesa dei Ministeri; \n c) mediante modificazioni legislative che comportino nuove o maggiori entrate; resta in ogni caso esclusa la copertura di nuovi o maggiori oneri di parte corrente attraverso l'utilizzo dei proventi derivanti da entrate in conto capitale. \n 1.1. In ogni caso, per la copertura finanziaria delle leggi che comportino nuovi o maggiori oneri ovvero minori entrate non possono essere utilizzate le risorse derivanti dalla quota dell'otto per mille del gettito dell'imposta sul reddito delle persone fisiche attribuita alla diretta gestione statale ai sensi dell'articolo 47, secondo comma, della legge 20 maggio 1985, n. 222, n\u00e9 quelle derivanti dall'autorizzazione di spesa concernente la quota del cinque per mille del gettito dell'imposta sul reddito delle persone fisiche, di cui all'articolo 1, comma 154, della legge 23 dicembre 2014, n. 190, che risultino effettivamente utilizzate sulla base delle scelte dei contribuenti. \n 1-bis. Le maggiori entrate rispetto a quelle iscritte nel bilancio di previsione derivanti da variazioni degli andamenti a legislazione vigente non possono essere utilizzate per la copertura finanziaria di nuove o maggiori spese o riduzioni di entrate e sono finalizzate al miglioramento dei saldi di finanza pubblica. \n 2. Le leggi di delega comportanti oneri recano i mezzi di copertura necessari per l'adozione dei relativi decreti legislativi. Qualora, in sede di conferimento della delega, per la complessit\u00e0 della materia trattata, non sia possibile procedere alla determinazione degli effetti finanziari derivanti dai decreti legislativi, la quantificazione degli stessi \u00e8 effettuata al momento dell'adozione dei singoli decreti legislativi. I decreti legislativi dai quali derivano nuovi o maggiori oneri sono emanati solo successivamente all'entrata in vigore dei provvedimenti legislativi che stanzino le occorrenti risorse finanziarie. A ciascuno schema di decreto legislativo \u00e8 allegata una relazione tecnica, predisposta ai sensi del comma 3, che d\u00e0 conto della neutralit\u00e0 finanziaria del medesimo decreto ovvero dei nuovi o maggiori oneri da esso derivanti e dei corrispondenti mezzi di copertura. \n 3. Fermo restando quanto previsto dal comma 2, i disegni di legge, gli schemi di decreto legislativo, gli emendamenti di iniziativa governativa che comportino conseguenze finanziarie devono essere corredati di una relazione tecnica, predisposta dalle amministrazioni competenti e verificata dal Ministero dell'economia e delle finanze, sulla quantificazione delle entrate e degli oneri recati da ciascuna disposizione, nonch\u00e9 delle relative coperture, con la specificazione, per la spesa corrente e per le minori entrate, degli oneri annuali fino alla completa attuazione delle norme e, per le spese in conto capitale, della modulazione relativa agli anni compresi nel bilancio pluriennale e dell'onere complessivo in relazione agli obiettivi fisici previsti. Alla relazione tecnica \u00e8 allegato un prospetto riepilogativo degli effetti finanziari di ciascuna disposizione ai fini del saldo netto da finanziare del bilancio dello Stato, del saldo di cassa delle amministrazioni pubbliche e dell'indebitamento netto del conto consolidato delle pubbliche amministrazioni.\n Nella relazione sono indicati i dati e i metodi utilizzati per la quantificazione, le loro fonti e ogni elemento utile per la verifica tecnica in sede parlamentare secondo le norme di cui ai regolamenti parlamentari, nonch\u00e9 il raccordo con le previsioni tendenziali del bilancio dello Stato, del conto consolidato di cassa e del conto economico delle amministrazioni pubbliche, contenute nel DEF ed eventuali successivi aggiornamenti. \n 4. Ai fini della definizione della copertura finanziaria dei provvedimenti legislativi, la relazione tecnica di cui al comma 3 evidenzia anche gli effetti di ciascuna disposizione sugli andamenti tendenziali del saldo di cassa e dell'indebitamento netto delle pubbliche amministrazioni per la verifica del rispetto degli equilibri di finanza pubblica, indicando altres\u00ec i criteri per la loro quantificazione e compensazione nell'ambito della stessa copertura finanziaria. \n 5. Le Commissioni parlamentari competenti possono richiedere al Governo la relazione di cui al comma 3 per tutte le proposte legislative e gli emendamenti al loro esame ai fini della verifica tecnica della quantificazione degli oneri da essi recati. La relazione tecnica deve essere trasmessa nel termine indicato dalle medesime Commissioni in relazione all'oggetto e alla programmazione dei lavori parlamentari e, in ogni caso, entro trenta giorni dalla richiesta. Qualora il Governo non sia in grado di trasmettere la relazione tecnica entro il termine stabilito dalle Commissioni deve indicarne le ragioni. I dati devono essere trasmessi in formato telematico. I regolamenti parlamentari disciplinano gli ulteriori casi in cui il Governo \u00e8 tenuto alla presentazione della relazione tecnica di cui al comma 3. \n 6. I disegni di legge di iniziativa regionale e del Consiglio nazionale dell'economia e del lavoro (CNEL) devono essere corredati, a cura dei proponenti, di una relazione tecnica formulata secondo le modalit\u00e0 di cui al comma 3. \n 6-bis. Per le disposizioni corredate di clausole di neutralit\u00e0 finanziaria, la relazione tecnica riporta la valutazione degli effetti derivanti dalle disposizioni medesime, i dati e gli elementi idonei a suffragare l'ipotesi di invarianza degli effetti sui saldi di finanza pubblica, attraverso l'indicazione dell'entit\u00e0 delle risorse gi\u00e0 esistenti nel bilancio e delle relative unit\u00e0 gestionali, utilizzabili per le finalit\u00e0 indicate dalle disposizioni medesime anche attraverso la loro riprogrammazione. In ogni caso, la clausola di neutralit\u00e0 finanziaria non pu\u00f2 essere prevista nel caso di spese di natura obbligatoria. \n 7. Per le disposizioni legislative in materia pensionistica e di pubblico impiego, la relazione di cui al comma 3 contiene un quadro analitico di proiezioni finanziarie, almeno decennali, riferite all'andamento delle variabili collegate ai soggetti beneficiari e al comparto di riferimento. Per le disposizioni legislative in materia di pubblico impiego, la relazione contiene i dati sul numero dei destinatari, sul costo unitario, sugli automatismi diretti e indiretti che ne conseguono fino alla loro completa attuazione, nonch\u00e9 sulle loro correlazioni con lo stato giuridico ed economico di categorie o fasce di dipendenti pubblici omologabili. In particolare per il comparto scuola sono indicati anche le ipotesi demografiche e di flussi migratori assunte per l'elaborazione delle previsioni della popolazione scolastica, nonch\u00e9 ogni altro elemento utile per la verifica delle quantificazioni. \n 8. La relazione tecnica di cui ai commi 3 e 5 e il prospetto riepilogativo di cui al comma 3 sono aggiornati all'atto del passaggio dell'esame del provvedimento tra i due rami del Parlamento. \n 8-bis. Le relazioni tecniche di cui al presente articolo sono trasmesse al Parlamento in formato elettronico elaborabile. \n 9. Ogni quattro mesi la Corte dei conti trasmette alle Camere una relazione sulla tipologia delle coperture finanziarie adottate nelle leggi approvate nel periodo considerato e sulle tecniche di quantificazione degli oneri. Nella medesima relazione la Corte dei conti riferisce sulla tipologia delle coperture finanziarie adottate nei decreti legislativi emanati nel periodo considerato e sulla congruenza tra le conseguenze finanziarie di tali decreti legislativi e le norme di copertura recate dalla legge di delega. \n 10. Le disposizioni che comportano nuove o maggiori spese hanno effetto entro i limiti della spesa espressamente autorizzata nei relativi provvedimenti legislativi. Con decreto dirigenziale del Ministero dell'economia e delle finanze - Dipartimento della Ragioneria generale dello Stato, da pubblicare nella Gazzetta Ufficiale, \u00e8 accertato l'avvenuto raggiungimento dei predetti limiti di spesa. Le disposizioni recanti espresse autorizzazioni di spesa cessano di avere efficacia a decorrere dalla data di pubblicazione del decreto per l'anno in corso alla medesima data. \n 11. Per le amministrazioni dello Stato, il Ministero dell'economia e delle finanze -. Dipartimento della Ragioneria generale dello Stato, anche attraverso gli uffici centrali del bilancio e le ragionerie territoriali dello Stato, vigila sulla corretta applicazione delle disposizioni di cui al comma 10. Per gli enti ed organismi pubblici non territoriali gli organi di revisione e di controllo provvedono agli analoghi adempimenti di vigilanza, dandone completa informazione al Ministero dell'economia e delle finanze - Dipartimento della Ragioneria generale dello Stato. \n 12. Il Ministero dell'economia e delle finanze, sulla base delle informazioni trasmesse dai Ministeri competenti, provvede al monitoraggio degli oneri derivanti dalle leggi che indicano le previsioni di spesa di cui al comma 1, al fine di prevenire l'eventuale verificarsi di scostamenti dell'andamento dei medesimi oneri rispetto alle previsioni. \n 12-bis. Qualora siano in procinto di verificarsi gli scostamenti di cui al comma 12, il Ministro dell'economia e delle finanze, in attesa delle misure correttive di cui al comma 12-quater, sentito il Ministro competente, con proprio decreto, provvede, per l'esercizio in corso, alla riduzione degli stanziamenti iscritti nello stato di previsione del Ministero competente, nel rispetto dei vincoli di spesa derivanti dalla lettera a) del comma 5 dell'articolo 21. Qualora i suddetti stanziamenti non siano sufficienti alla copertura finanziaria del maggior onere risultante dall'attivit\u00e0 di monitoraggio di cui al comma 12, allo stesso si provvede, su proposta del Ministro dell'economia e delle finanze, con decreto del Presidente del Consiglio dei ministri, previa deliberazione del Consiglio dei ministri, mediante riduzione degli stanziamenti iscritti negli stati di previsione della spesa, nel rispetto dei vincoli di spesa derivanti dalla lettera a) del comma 5 dell'articolo 21. Gli schemi dei decreti di cui ai precedenti periodi sono trasmessi alle Camere per l'espressione del parere delle Commissioni parlamentari competenti per i profili finanziari, da rendere entro il termine di sette giorni dalla data della trasmissione. Gli schemi dei decreti sono corredati di apposita relazione che espone le cause che hanno determinato gli scostamenti, anche ai fini della revisione dei dati e dei metodi utilizzati per la quantificazione degli oneri previsti dalle predette leggi. Qualora le Commissioni non si esprimano entro il termine di cui al terzo periodo, i decreti possono essere adottati in via definitiva. \n 12-ter. Nel caso di scostamenti non compensabili nel corso dell'esercizio con le misure di cui al comma 12-bis, si provvede ai sensi del comma 13. \n 12-quater. Per gli esercizi successivi a quello in corso, alla compensazione degli effetti che eccedono le previsioni si provvede con la legge di bilancio, ai sensi dell'articolo 21, comma 1-ter, lettera f), adottando prioritariamente misure di carattere normativo correttive della maggiore spesa. \n 13. Il Ministro dell'economia e delle finanze, allorch\u00e9 riscontri che l'attuazione di leggi rechi pregiudizio al conseguimento degli obiettivi di finanza pubblica, assume tempestivamente le conseguenti iniziative legislative al fine di assicurare il rispetto dell'articolo 81 della Costituzione. La medesima procedura \u00e8 applicata in caso di sentenze definitive di organi giurisdizionali e della Corte costituzionale recanti interpretazioni della normativa vigente suscettibili di determinare maggiori oneri, fermo restando quanto disposto in materia di personale dall'articolo 61 del decreto legislativo 30 marzo 2001, n. 165. \n 14. Le disposizioni contenute nei provvedimenti legislativi di iniziativa governativa che prevedono l'incremento o la riduzione di stanziamenti di bilancio indicano anche le missioni di spesa e i relativi programmi interessati.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-03&atto.codiceRedazionale=24G00060&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:23:03.783314"}
{"text": "\n\n\nArt. 21\nRaccolta a distanza dei giochi numerici e delle lotterie a estrazione istantanea\n\n\n1. Nel rispetto delle disposizioni di cui al presente decreto legislativo, i titolari unici delle concessioni per la gestione e la raccolta dei giochi numerici a totalizzatore nazionale e dei giochi numerici a quota fissa, nonch\u00e9 i soggetti titolari della concessione per la gestione delle lotterie a estrazione istantanea, raccolgono a distanza i giochi oggetto dei rispettivi titoli concessori a condizione di disporre di un sistema di raccolta conforme ai requisiti tecnici e organizzativi stabiliti dall'Agenzia. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-03&atto.codiceRedazionale=24G00060&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:23:07.876329"}
{"text": "\n\n\nArt. 22\n Contrasto all'offerta di gioco a distanza \n in difetto di concessione\n\n\n1. Con regolamento sono stabilite le modalit\u00e0 per la esclusione dell'offerta di gioco con vincita in denaro attraverso reti telematiche o di telecomunicazione effettuata da soggetti sprovvisti di concessione, nonch\u00e9, di concerto con la Banca d'Italia, le modalit\u00e0 per impedire ai prestatori di servizi di pagamento la gestione di operazioni di raccolta e di versamento di somme, relative a operazioni di gioco, a favore o per conto di soggetti privi della predetta concessione. \n\n\n\n2. Il regolamento di cui al comma 1 prevede altres\u00ec misure informatiche, anche implicanti il ricorso a soluzioni di intelligenza artificiale, che l'Agenzia, d'intesa con la Guardia di finanza e avvalendosi della societ\u00e0 di cui all'articolo 83, comma 15, del decreto-legge 25 giugno 2008, n. 112, convertito, con modificazioni, dalla legge 6 agosto 2008, n. 133, preordinate alla individuazione dei siti informatici, cui inibire l'accesso, di offerta di gioco a distanza non legale in quanto non riferiti ai concessionari selezionati ai sensi dell'articolo 6. \n\n\n\n\n\n3. L'Agenzia, d'intesa con la Guardia di finanza e avvalendosi della societ\u00e0 di cui all'articolo 83, comma 15, del decreto-legge 25 giugno 2008, n. 112, convertito, con modificazioni, dalla legge 6 agosto 2008, n. 133: \n\na) redige la lista dei siti informatici di offerta legale di gioco a distanza direttamente ed esclusivamente riferiti ai concessionari selezionati ai sensi dell'articolo 6; \n\nb) redige altres\u00ec e aggiorna costantemente la lista dei siti informatici il cui accesso \u00e8 inibito in quanto volti a una offerta non legale di gioco a distanza perch\u00e9 non riferiti ai concessionari di cui alla lettera a). \n\n\n\n\n4. Le liste di cui al comma 3 sono rese pubbliche, con la pi\u00f9 adeguata evidenza, in apposite sezioni dei siti istituzionali dell'Agenzia e della Guardia di finanza. \n\n\n\n5. Ai fornitori di servizi di rete, ai fornitori di connettivit\u00e0 alla rete internet, ai gestori di altre reti telematiche o di telecomunicazione o agli operatori che in relazione a esse forniscono servizi telematici o di telecomunicazione, nonch\u00e9 ai prestatori di servizi di pagamento che violino l'obbligo imposto dall'Agenzia di inibire l'utilizzazione delle reti delle quali sono gestori o in relazione alle quali forniscono servizi, si applica, ferma restando l'eventuale responsabilit\u00e0 penale, una sanzione amministrativa pecuniaria da euro 30.000 a euro 180.000 per ciascuna violazione accertata. \n\n\n\n Note all'art. 22: \n - Il testo del comma 15 dell'art. 83, del decreto-legge 25 giugno 2008, n. 112, convertito, con modificazioni, dalla legge 6 agosto 2008, n. 133, recante \u00abDisposizioni urgenti per lo sviluppo economico, la semplificazione, la competitivit\u00e0, la stabilizzazione della finanza pubblica e la perequazione tributaria\u00bb \u00e8 il seguente: \n \u00ab15. Al fine di garantire la continuit\u00e0 delle funzioni di controllo e monitoraggio dei dati fiscali e finanziari, i diritti dell'azionista della societ\u00e0 di gestione del sistema informativo dell'amministrazione finanziaria ai sensi dell'articolo 22, comma 4, della legge 30 dicembre 1991, n. 413, sono esercitati dal Ministero dell'economia e delle finanze ai sensi dell'articolo 6, comma 7, del regolamento di cui al decreto del Presidente della Repubblica 30 gennaio 2008, n. 43, che provvede agli atti conseguenti in base alla legislazione vigente. Sono abrogate tutte le disposizioni incompatibili con il presente comma. Il consiglio di amministrazione, composto di cinque componenti, \u00e8 conseguentemente rinnovato entro il 30 giugno 2008 senza applicazione dell'articolo 2383, terzo comma, del codice civile.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-03&atto.codiceRedazionale=24G00060&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:23:11.970067"}
{"text": "\n\n\nArt. 23\n Disposizioni transitorie e finali\n\n\n1. Entro il 31 dicembre di ogni anno il Ministro dell'economia e delle finanze trasmette ai Presidenti della Camera dei Deputati e del Senato della Repubblica una relazione sul settore dei giochi pubblici, contenente tra l'altro dati sui progressi in materia di tutela dei giocatori e di legalit\u00e0, sullo stato di sviluppo delle concessioni e delle relative reti di raccolta, sui volumi della raccolta, sui risultati economici della gestione del settore del gioco. \n\n\n\n2. In occasione del futuro riordino normativo in materia di raccolta del gioco attraverso reti fisiche si provvede altres\u00ec a quello complessivo in materia di fiscalit\u00e0 e di prelievi erariali nel settore del gioco pubblico, fermo quanto previsto dall'articolo 5, comma 3. Fino a quel momento nulla \u00e8 innovato in tema di fiscalit\u00e0 e prelievi relativi al settore della raccolta del gioco a distanza. \n\n\n\n\n\n3. L'Agenzia pubblica senza indugio, dopo l'entrata in vigore del presente decreto e in sua piena conformit\u00e0, il bando di gara per l'assegnazione delle concessioni per la raccolta dei giochi a distanza di cui all'articolo 6, comma 1, lettere da \na) a f), in scadenza il 31 dicembre 2024 in modo da assicurarne in ogni caso la loro aggiudicazione entro tale data. \n\n\n\n\n\n\n4. Fermo quanto previsto al comma 3, per garantire la tutela degli interessi pubblici nelle attivit\u00e0 di raccolta del gioco, tenuto conto della prossimit\u00e0 della scadenza della relativa concessione, la gestione del servizio del gioco del Lotto automatizzato e degli altri giochi numerici a quota fissa, per la sua raccolta sia attraverso la rete dei concessionari di cui all'articolo 12 della legge 2 agosto 1982, n. 528, nonch\u00e9 all'articolo 33, comma 1, della legge 23 dicembre 1994, n. 724, sia a distanza, \u00e8 affidata in concessione dalla Agenzia a una qualificata impresa con pregresse esperienze nella gestione o raccolta di gioco, con sede legale in uno degli Stati dello Spazio economico europeo, munita di idonei requisiti di affidabilit\u00e0 morale, tecnica ed economica, scelta mediante procedura di selezione aperta, competitiva e non discriminatoria. La procedura \u00e8 indetta alle seguenti condizioni essenziali: \n\na) durata della concessione di nove anni, non rinnovabile; \n\nb) selezione basata sul criterio dell'offerta economicamente pi\u00f9 vantaggiosa e, quanto alla componente prezzo, previsione di offerte al rialzo rispetto a una base d'asta di 1 miliardo di euro; \n\nc) versamento del prezzo indicato nell'offerta del concorrente risultato primo in graduatoria nella misura di 500 milioni di euro, all'atto dell'aggiudicazione, nella misura di 300 milioni di euro all'atto dell'effettiva assunzione del servizio del gioco da parte dell'aggiudicatario nell'anno 2025, e nella misura residua nell'anno 2026, entro il 30 aprile; \n\nd) facolt\u00e0 per il concessionario aggiudicatario di utilizzare la rete di telecomunicazioni per prestazioni, dirette o indirette, di servizi diversi dalla raccolta del gioco del Lotto automatizzato e degli altri giochi numerici a quota fissa purch\u00e9 compatibili con la raccolta stessa a giudizio dell'Agenzia; \n\ne) aggio per il concessionario pari al 6 per cento della raccolta; \n\nf) obbligo di aggiornamento tecnologico del sistema della rete e dei terminali di gioco secondo standard qualitativi che garantiscano la massima sicurezza e affidabilit\u00e0, secondo il piano d'investimento che costituisce parte dell'offerta tecnica; \n\ng) obbligo per il concessionario di versamento annuale all'erario delle somme, comunque, eventualmente non investite secondo il piano di cui alla lettera f); \n\nh) obbligo per ciascun concorrente, all'atto della partecipazione alla procedura selettiva, di versare alla Agenzia una somma pari all'importo dei compensi di cui al comma 5, con diritto alla sua restituzione esclusivamente per quelli diversi dall'aggiudicatario. \n\n\n\n\n5. Per la gara di cui al comma 4 la commissione \u00e8 composta di cinque membri, di cui almeno il presidente e due componenti scelti tra persone di alta qualificazione professionale, inclusi magistrati o avvocati dello Stato in pensione, e gli ulteriori componenti scelti tra i dirigenti di livello dirigenziale generale della Agenzia. La commissione opera presso l'Agenzia, che ne assicura i servizi di segreteria con i suoi ordinari stanziamenti di bilancio. Con decreto del Ministro sono stabiliti i compensi per i componenti della commissione diversi dai dirigenti dell'Agenzia. \n\n\n\n\n\n6. Tenuto conto della scadenza nell'anno 2028 della vigente concessione per l'esercizio dei giochi pubblici denominati lotterie nazionali a estrazione istantanea, anche con partecipazione a distanza, e per la relativa raccolta, e tenuto conto altres\u00ec della esigenza, funzionale agli interessi pubblici di settore, di assicurare la pi\u00f9 ampia partecipazione alla relativa procedura di affidamento, l'Agenzia pubblica senza indugio appositi avvisi di preinformazione, ai sensi del decreto legislativo n. 36 del 2023, per divulgare l'intenzione di bandire la gara e raccogliere utili elementi informativi dalla conseguente reazione del mercato.\nL'Agenzia quindi, in tempi congrui rispetto alla scadenza della vigente concessione, indice l'occorrente procedura selettiva le cui condizioni essenziali minime, avuto riguardo alle utili condizioni di mercato che potranno all'epoca essere rilevate, riguardano i seguenti parametri minimi: \n\na) componente della base d'asta, sulle offerte al rialzo, nell'ambito di una procedura basata sul criterio dell'offerta economicamente pi\u00f9 vantaggiosa; \n\nb) parametri tecnici di valutazione per l'aggiudicazione della concessione nell'ambito della procedura di cui alla lettera a); \n\nc) durata della concessione; \n\nd) aggio per il concessionario; \n\ne) valori medi di restituzione della raccolta in vincite. \n\n\n\n\n Note all'art. 23: \n - Il testo dell'art. 12 della legge 2 agosto 1982, n. 528, recante \u00abOrdinamento del gioco del lotto e misure per il personale del lotto\u00bb \u00e8 il seguente: \n \u00abArt. 12 - 1. I punti di raccolta del gioco del lotto automatizzato sono collocati presso le rivendite di generi di monopolio e presso le ricevitorie del lotto che alla data di entrata in funzione dell'automazione svolgono attivit\u00e0 di raccolta con il sistema manuale ai sensi dell'articolo 20 della legge 16 marzo 1987, n. 123. \n 2. Allo scopo di estendere progressivamente alle rivendite di generi di monopolio la raccolta del gioco del lotto, in rapporto alla accertata produttivit\u00e0 del sistema automatizzato ed all'incremento del relativo gettito erariale, l'Amministrazione autonoma dei monopoli di Stato provveder\u00e0 entro due, cinque e sette anni dalla realizzazione del sistema di automazione alla determinazione del numero dei punti di raccolta, rispettivamente nel numero di diecimila, dodicimilacinquecento e quindicimila; entro nove anni dalla stessa data la concessione sar\u00e0 rilasciata ad ogni rivendita richiedente, purch\u00e9 venga assicurato un incasso medio annuo da stabilire con decreto del Ministro delle finanze previa intesa con le organizzazioni sindacali dei rispettivi settori maggiormente rappresentative su base nazionale. \n 3. Trascorso il primo triennio, i termini di cui al comma 2 possono essere abbreviati in considerazione dell'andamento del gioco. \n 4. In relazione alla progressiva estensione dei punti di raccolta di cui al comma 2, con decreto del Ministro delle finanze, previa intesa con le organizzazioni sindacali dei rispettivi settori maggiormente rappresentative su base nazionale, potr\u00e0 essere rideterminata in pi\u00f9 o in meno la distanza tra le ricevitorie gestite dai rivenditori di generi di monopolio e le ricevitorie gestite da ex dipendenti del lotto. \n 5. Per l'installazione di ciascun terminale per la raccolta del gioco del lotto automatizzato ogni raccoglitore versa all'Amministrazione autonoma dei Monopoli di Stato un contributo una tantum, stabilito in ragione di due milioni e cinquecentomila lire. Il contributo deve essere versato da parte dei raccoglitori, per ciascun terminale gi\u00e0 funzionante alla data di entrata in vigore della presente disposizione, entro il 30 giugno 2001. Per quelli installati successivamente alla data di entrata in vigore della presente disposizione il contributo viene versato entro 60 giorni dalla data di ricevimento della richiesta da parte dell'Amministrazione autonoma dei Monopoli di Stato e comunque non prima della predetta data del 30 giugno 2001. All'atto del ricevimento della richiesta, il ricevitore ha facolt\u00e0 di rinunciare ai terminali eccedenti il proprio fabbisogno e sui quali non sar\u00e0 dovuto il pagamento del contributo una tantum. Il mancato versamento del contributo una tantum nei termini predetti comporter\u00e0 il ritiro del terminale e l'addebito delle spese sostenute per il ritiro. \n 6. Per il diritto esclusivo alla raccolta delle giocate ciascun raccoglitore \u00e8 tenuto a corrispondere la tassa di concessione governativa di lire 500 mila annue.\u00bb. \n - Il testo dell'art. 33 della legge 23 dicembre 1994, n. 724, recante \u00abMisure di razionalizzazione della finanza pubblica\u00bb \u00e8 il seguente: \n \u00abArt. 33 (Gioco del lotto). - 1. Il Ministro delle finanze, con proprio decreto, provvede a fissare in anticipo sui tempi previsti dal comma 2 dell'articolo 5 della legge 19 aprile 1990, n. 85, l'allargamento della rete di raccolta del gioco del lotto in modo che entro tre anni dalla data di entrata in vigore della presente legge sia raggiunto il numero di 15.000 punti di raccolta e che successivamente sia estesa a tutti i tabaccai che ne facciano richiesta entro il 1\u00b0 marzo di ogni anno, purch\u00e9 sia assicurato un incasso medio annuo da stabilire con decreto del Ministro delle finanze, di intesa con le organizzazioni sindacali dei rispettivi settori maggiormente rappresentative sul piano nazionale, salvaguardando l'esigenze di garantire la presenza nelle zone periferiche del Paese. Sulla base delle domande presentate il Ministro delle finanze, con propri decreti, definisce il piano di progressiva estensione della rete a tutti i tabaccai richiedenti entro il 31 dicembre di ogni anno. Per conseguire tali obiettivi, la distanza tra le ricevitorie gestite dai rivenditori di generi di monopolio e le ricevitorie gestite da ex dipendenti del lotto prevista come requisito dal decreto del Ministro delle finanze 6 maggio 1987 e dalla legge 19 aprile 1990, n. 85, \u00e8 ridotta a 200 metri, seguendo il percorso pedonale pi\u00f9 breve. \n 2. Il ritardato versamento dei proventi del gioco del lotto \u00e8 soggetto a sanzione amministrativa stabilita dall'autorit\u00e0 concedente nella misura minima di lire 200.000 e massima di lire 1.000.000 oltre agli interessi sul ritardato pagamento nella misura di una volta e mezzo gli interessi legali. \n 3. Il Ministro delle finanze, ad invarianza di gettito complessivo, provvede con proprio decreto a riordinare l'imposta di concessione governativa dovuta per l'esclusiva di vendita di tabacco ai sensi della legge 6 giugno 1973, n. 312, e del decreto del Ministro delle finanze 30 dicembre 1975, pubblicato nella Gazzetta Ufficiale n. 22 del 26 gennaio 1976, e successive modificazioni, e per la gestione di una ricevitoria del lotto, ai sensi della legge 19 aprile 1990, n. 85, perequando gli importi relativi in funzione della redditivit\u00e0 media delle rispettive attivit\u00e0.\u00bb. \n - Per i riferimenti al decreto legislativo 31 marzo 2023, n. 36, vedi note all'art. 6. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-03&atto.codiceRedazionale=24G00060&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:23:16.065050"}
{"text": "\n\n\nArt. 24\n Disposizioni di coordinamento e abrogazioni\n\n\n\n\n1. Con successivo decreto legislativo adottato ai sensi dell'articolo 1, comma 5, della legge 9 agosto 2023, n. 111, sono: \n\na) individuate le norme statali di rango primario e secondario, nonch\u00e9 le disposizioni statali di natura amministrativa generale, che sono o restano abrogate in ragione della loro incompatibilit\u00e0 con quelle del presente decreto, a partire dall'articolo 1, comma 727, lettera e), della legge 27 dicembre 2019, n. 160, che \u00e8 abrogato alla data di entrata in vigore del presente decreto; \n\nb) introdotte le norme di occorrente coordinamento formale e sostanziale con quelle del presente decreto. \n\n\n\n\n2. Fino alla data di entrata in vigore del decreto legislativo di cui al comma 1, lettera a), alle violazioni previste dalle vigenti disposizioni di legge continuano ad applicarsi le relative sanzioni. \n\n\n Note all'art. 24: \n - Il testo dell'art. 1 della legge 9 agosto 2023, n. 111, recante \u00abDelega al Governo per la riforma fiscale\u00bb \u00e8 il seguente: \n \u00abArt. 1 (Delega al Governo per la revisione del sistema tributario e termini di attuazione). - 1. Il Governo \u00e8 delegato ad adottare, entro ventiquattro mesi dalla data di entrata in vigore della presente legge, fermo restando quanto disposto dall'articolo 21, su proposta del Ministro dell'economia e delle finanze e, per quanto di competenza, del Ministro per gli affari regionali e le autonomie, di concerto con i Ministri competenti per materia, uno o pi\u00f9 decreti legislativi recanti la revisione del sistema tributario. I decreti legislativi di cui al presente articolo sono adottati, nel rispetto dei principi costituzionali nonch\u00e9 dell'ordinamento dell'Unione europea e del diritto internazionale, sulla base dei principi e criteri direttivi generali di cui agli articoli 2 e 3 e dei principi e criteri direttivi specifici di cui agli articoli da 4 a 20. \n 2. Gli schemi dei decreti legislativi di cui al comma 1 sono corredati di relazione tecnica, redatta ai sensi dell'articolo 17, commi 2 e 3, della legge 31 dicembre 2009, n. 196, che indica altres\u00ec gli effetti che ne derivano sul gettito, anche per i tributi degli enti territoriali e per la relativa distribuzione territoriale, e sulla pressione tributaria a legislazione vigente, nonch\u00e9 della relazione sull'analisi dell'impatto della regolamentazione e sono trasmessi, ove suscettibili di produrre effetti nei confronti delle regioni e degli enti locali, alla Conferenza unificata di cui all'articolo 8 del decreto legislativo 28 agosto 1997, n. 281, per il raggiungimento dell'intesa ai sensi dell'articolo 3 del decreto legislativo 28 agosto 1997, n. 281, che deve essere acquisita entro trenta giorni, decorsi i quali il Governo pu\u00f2 comunque procedere. Gli schemi sono trasmessi alle Camere ai fini dell'espressione dei pareri da parte delle Commissioni parlamentari competenti per materia e per i profili finanziari, che sono resi entro trenta giorni dalla data di trasmissione. Nel caso di schemi suscettibili di produrre effetti nei confronti delle regioni e degli enti locali, la trasmissione alle Camere ha luogo dopo l'acquisizione dell'intesa in sede di Conferenza unificata.\n Le Commissioni parlamentari possono chiedere al Presidente della rispettiva Camera di prorogare di venti giorni il termine per l'espressione del parere, qualora ci\u00f2 risulti necessario per la complessit\u00e0 della materia o per il numero degli schemi di decreti legislativi trasmessi.\n Decorso il termine previsto per l'espressione del parere o quello eventualmente prorogato, i decreti legislativi possono essere comunque adottati. Qualora il Governo, a seguito dei pareri parlamentari, non osservi quanto previsto dall'intesa acquisita in sede di Conferenza unificata, predispone una relazione e la trasmette alla medesima Conferenza. \n 3. Il Governo, qualora non intenda conformarsi ai pareri delle Commissioni parlamentari di cui al comma 2, trasmette nuovamente i testi alle Camere con le proprie osservazioni e con eventuali modificazioni, corredate dei necessari elementi integrativi di informazione e di motivazione. I pareri definitivi delle Commissioni competenti per materia e per i profili finanziari sono espressi entro dieci giorni dalla data della nuova trasmissione. Decorso tale termine, i decreti legislativi possono essere comunque adottati. \n 4. Qualora i termini per l'espressione dei pareri parlamentari di cui ai commi 2 e 3 scadano nei trenta giorni che precedono la scadenza dei termini di delega previsti dai commi 1 e 6 o successivamente, questi ultimi sono prorogati di novanta giorni. \n 5. Nei decreti legislativi di cui al comma 1 il Governo provvede all'introduzione delle nuove norme mediante la modifica o l'integrazione delle disposizioni che regolano le materie interessate dai decreti medesimi, abrogando espressamente le norme incompatibili e garantendo il coordinamento formale e sostanziale tra i decreti legislativi adottati ai sensi della presente legge e le altre leggi dello Stato. \n 6. Il Governo \u00e8 delegato ad adottare uno o pi\u00f9 decreti legislativi contenenti disposizioni correttive e integrative dei decreti legislativi adottati ai sensi della presente legge, entro ventiquattro mesi dalla data di entrata in vigore dell'ultimo dei decreti legislativi medesimi ovvero dalla scadenza, se successiva, del termine di cui ai commi 1 o 4, nel rispetto dei principi e criteri direttivi previsti dalla presente legge e secondo la procedura di cui al presente articolo.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-03&atto.codiceRedazionale=24G00060&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:23:20.165495"}
{"text": "\n\n\nArt. 25\n Disposizioni finanziarie\n\n\n1. Il fondo di cui all'articolo 62 del decreto legislativo n. 209 del 27 dicembre 2023 \u00e8 incrementato di 152 milioni di euro per ciascuno degli anni 2025 e 2026 e di 3 milioni per ciascuno degli anni dal 2027 al 2033. Alla relativa copertura si provvede mediante corrispondente utilizzo di quota parte delle maggiori entrate previste dagli articoli 6, comma 5, lettera p), 13, comma 2, e 23, comma 4. \n\n\n\n2. Le entrate derivanti dall'articolo 6, comma 6, lettera n), per ciascuno degli anni 2025 al 2034 sono versate all'entrata del bilancio dello Stato per essere destinate, anche mediante riassegnazione, al fondo di cui al comma 1. \n\n\n\n Note all'art. 25: \n - Il testo dell'art. 62 del decreto legislativo 27 dicembre 2023, n. 209, recante \u00abAttuazione della riforma fiscale in materia di fiscalit\u00e0 internazionale\u00bb \u00e8 il seguente: \n \u00abArt. 62 (Disposizioni finanziarie). - 1. \u00c8 istituito nello stato di previsione del Ministero dell'economia e delle finanze il fondo per l'attuazione della delega fiscale con una dotazione di 373,9 milioni di euro per l'anno 2025, 423,7 milioni di euro per l'anno 2026, 428,3 milioni di euro per l'anno 2027, 433,1 milioni di euro per l'anno 2028, 438 milioni di euro per l'anno 2029, 450,1 milioni di euro per l'anno 2030, 463,5 milioni di euro per l'anno 2031, 477,7 milioni di euro per l'anno 2032 e 492,2 milioni di euro annui a decorrere dall'anno 2033. \n 2. Agli oneri derivanti dall'articolo 3, valutati in 7,4 milioni di euro per l'anno 2025 e 4,2 milioni di euro annui a decorrere dall'anno 2026 e dal comma 1 del presente articolo, pari a 373,9 milioni di euro per l'anno 2025, 423,7 milioni di euro per l'anno 2026, 428,3 milioni di euro per l'anno 2027, 433,1 milioni di euro per l'anno 2028, 438 milioni di euro per l'anno 2029, 450,1 milioni di euro per l'anno 2030, 463,5 milioni di euro per l'anno 2031, 477,7 milioni di euro per l'anno 2032 e 492,2 milioni di euro annui a decorrere dall'anno 2033, si provvede mediante utilizzo delle maggiori entrate derivanti dall'articolo 18.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-03&atto.codiceRedazionale=24G00060&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:23:24.254037"}
{"text": "\n\n\nArt. 26\n Entrata in vigore\n\n\n1. Il presente decreto entra in vigore il giorno successivo alla sua pubblicazione nella Gazzetta ufficiale della Repubblica italiana. \n\n\n\nIl presente decreto, munito del sigillo dello Stato, sar\u00e0 inserito nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarlo e di farlo osservare. \n Dato a Roma, add\u00ec 25 marzo 2024 \nMATTARELLA\nMeloni, Presidente del Consiglio dei ministri\nGiorgetti, Ministro dell'economia e delle finanze\nPiantedosi, Ministro dell'interno\nLollobrigida, Ministro\ndell'agricoltura, della sovranit\u00e0 alimentare e delle foreste\nSchillaci, Ministro della salute\nAbodi, Ministro per lo sport e i giovani\nVisto, il Guardasigilli: Nordio\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-03&atto.codiceRedazionale=24G00060&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:23:28.348290"}
{"text": "\nIL PRESIDENTE\n\nDEL CONSIGLIO DEI MINISTRI\n\n\n\n\nVisto il regolamento (UE) n. 1407/2013 della Commissione del 18 dicembre 2013 relativo all'applicazione degli articoli 107 e 108 del Trattato sul funzionamento dell'Unione europea agli aiuti de minimis;\n\n\n\n\n\n\nVisto il regolamento (UE) n. 651/2014 della Commissione del 17 giugno 2014, che dichiara alcune categorie di aiuti compatibili con il mercato interno in applicazione degli articoli 107 e 108 del Trattato sul funzionamento dell'Unione europea;\n\n\n\n\n\n\nVista la comunicazione della Commissione europea C(2021) 2594 del 19 aprile 2021, recante \u00abOrientamenti in materia di aiuti di Stato a finalit\u00e0 regionale 2022-2027\u00bb;\n\n\n\n\n\n\nVista la decisione della Commissione europea C(2021) 8655 final del 2 dicembre 2021, recante l'approvazione della Carta degli aiuti a finalit\u00e0 regionale per l'Italia relativo al periodo 1\u00ba gennaio 2022 - 31 dicembre 2027;\n\n\n\n\n\n\nVista la decisione della Commissione europea C(2022)1545 final, del 18 marzo 2022, recante l'approvazione della modifica della Carta degli aiuti a finalit\u00e0 regionale per l'Italia relativo al periodo 1\u00ba gennaio 2022 - 31 dicembre 2027;\n\n\n\n\n\n\nVisto l'articolo 17, comma 3, della legge 23 agosto 1988, n. 400, recante la disciplina dell'attivit\u00e0 di Governo e l'ordinamento della Presidenza del Consiglio dei ministri;\n\n\n\n\n\n\nVista la legge 24 dicembre 2012, n. 234, recante norme generali sulla partecipazione dell'Italia alla formazione e all'attuazione della normativa e delle politiche dell'Unione europea e, in particolare, l'articolo 52 che disciplina il Registro nazionale degli aiuti di Stato;\n\n\n\n\n\n\nVisto l'articolo 1, commi 61, 62, 63, 64, 65 e 65-bis, della legge 27 dicembre 2017, n. 205;\n\n\n\n\n\n\nVisto, in particolare, l'articolo 1, comma 65, della predetta legge, nella parte in cui prevede che: \u00abcon decreto del Presidente del Consiglio dei ministri, adottato su proposta del Ministro per il sud e la coesione territoriale, di concerto con il Ministro dell'economia e delle finanze, con il Ministro delle infrastrutture e della mobilit\u00e0 sostenibili e con il Ministro dello sviluppo economico, sentita la Conferenza unificata di cui all'articolo 8 del decreto legislativo 28 agosto 1997, n. 281\u00bb siano \u00abdisciplinate le procedure di istituzione delle Zone logistiche semplificate, le modalit\u00e0 di funzionamento e di organizzazione\u00bb, nonch\u00e9 siano \u00abdefinite le condizioni per l'applicazione delle misure di semplificazione previste dall'articolo 5 e dall'articolo 5-bis, commi 1 e 2, del decreto-legge 20 giugno 2017, n. 91, convertito, con modificazioni, dalla legge 3 agosto 2017, n. 123\u00bb;\n\n\n\n\n\n\nVisto il decreto-legge 28 settembre 2018, n. 109, recante \u00abDisposizioni urgenti per la citt\u00e0 di Genova, la sicurezza della rete nazionale delle infrastrutture e dei trasporti, gli eventi sismici del 2016 e 2017, il lavoro e le altre emergenze\u00bb, convertito, con modificazioni, dalla legge 16 novembre 2018, n. 130 e, in particolare, l'articolo 7;\n\n\n\n\n\n\nVisto il decreto-legge 10 settembre 2021, n. 121, recante \u00abDisposizioni urgenti in materia di investimenti e sicurezza delle infrastrutture, dei trasporti e della circolazione stradale, per la funzionalit\u00e0 del Ministero delle infrastrutture e della mobilit\u00e0 sostenibili, del Consiglio superiore dei lavori pubblici e dell'Agenzia nazionale per la sicurezza delle ferrovie e delle infrastrutture stradali e autostradali\u00bb, convertito, con modificazioni, dalla legge 9 novembre 2021, n. 156, e, in particolare, l'articolo 16, comma 2-bis, lettera a);\n\n\n\n\n\n\nVisto il decreto-legge 11 novembre 2022, n. 173, recante \u00abDisposizioni urgenti in materia di riordino delle attribuzioni dei Ministeri\u00bb, convertito con modificazioni dalla legge 16 dicembre 2022, n. 204;\n\n\n\n\n\n\nVisto il decreto-legge 30 aprile 2022, n. 36, recante \u00abUlteriori misure urgenti per l'attuazione del Piano nazionale di ripresa e resilienza (PNRR)\u00bb, convertito, con modificazioni, dalla legge 29 giugno 2022 n. 79;\n\n\n\n\n\n\nVisto il decreto-legge 24 febbraio 2023, n. 13, recante \u00abDisposizioni urgenti per l'attuazione del Piano nazionale di ripresa e resilienza (PNRR) e del Piano nazionale degli investimenti complementari al PNRR (PNC), nonch\u00e9 per l'attuazione delle politiche di coesione e della politica agricola comune\u00bb, convertito, con modificazioni, dalla legge 21 aprile 2023, n. 41;\n\n\n\n\n\n\nVisto il decreto del Presidente del Consiglio dei ministri 23 ottobre 2022 di conferimento di incarichi ai Ministri senza portafoglio;\n\n\n\n\n\n\nVisto il decreto del Presidente del Consiglio dei ministri 10 novembre 2022 di \u00abConferimento dell'incarico per gli affari europei, il Sud, le politiche di coesione e il PNRR al Ministro senza portafoglio on. Raffaele Fitto\u00bb;\n\n\n\n\n\n\nVisto il decreto del Presidente del Consiglio dei ministri 12 novembre 2022, recante la delega di funzioni al Ministro on. Raffaele Fitto;\n\n\n\n\nAcquisito il parere della Conferenza unificata espresso nella seduta del 21 settembre 2023;\n\n\nUdito il parere del Consiglio di Stato n. 01417/2023, espresso dalla sezione consultiva per gli atti normativi nell'adunanza del 5 dicembre 2023;\n\n\n\n\nVisto il decreto del Presidente del Consiglio dei ministri 23 ottobre 2022, con il quale al Sottosegretario di Stato alla Presidenza del Consiglio dei ministri, Presidente Alfredo Mantovano, \u00e8 delegata la firma dei decreti, degli atti e dei provvedimenti di competenza del Presidente del Consiglio dei ministri, ad esclusione di quelli che richiedono una preventiva deliberazione del Consiglio dei ministri e di quelli relativi alle attribuzioni di cui all'articolo 5 della legge 23 agosto 1988, n. 400;\n\n\n\n\nSu proposta del Ministro per gli affari europei, il Sud, le politiche di coesione e il PNRR, di concerto con il Ministro dell'economia e delle finanze, con il Ministro delle infrastrutture e dei trasporti e con il Ministro delle imprese e del made in Italy;\n\nAdotta\n il seguente regolamento:\nArt. 1\n Definizioni\n\n\n\n\n1. Ai fini del presente decreto sono adottate le seguenti definizioni: \n\na) \u00abZLS\u00bb: la Zona Logistica Semplificata di cui all'articolo 1, comma 62, della legge 27 dicembre 2017, n. 205, di seguito: legge n. 205 del 2017; \n\nb) \u00abArea portuale\u00bb: un'area portuale con le caratteristiche stabilite dal regolamento (UE) n. 1315/2013 del Parlamento europeo e del Consiglio dell'11 dicembre 2013, sugli orientamenti dell'Unione per lo sviluppo della rete transeuropea dei trasporti e che abroga la decisione n. 661/2010/UE (TEN T); \n\nc) \u00abPiano di sviluppo strategico ZLS\u00bb: il Piano di cui all'articolo 1, comma 63, ultimo periodo della legge n. 205 del 2017; \n\nd) \u00abConsorzi di sviluppo industriale\u00bb: i consorzi di cui all'articolo 36 della legge 5 ottobre 1991, n. 317, ovvero quelli costituiti ai sensi della legislazione delle regioni a statuto speciale; \n\ne) \u00abCarta degli aiuti di stato a finalit\u00e0 regionale\u00bb: la Carta degli aiuti a finalit\u00e0 regionale dell'Italia per il periodo dal 1\u00ba gennaio 2022 al 31 dicembre 2027, approvata con decisione della Commissione europea C(2021) 8655 finale del 2 dicembre 2021 e sue successive modificazioni. \n\n\n\n\n N O T E \n\n Avvertenza: \n Il testo delle note qui pubblicato \u00e8 stato redatto dall'amministrazione competente per materia ai sensi dell'art. 10, comma 3, del testo unico delle disposizioni sulla promulgazione delle leggi, sull'emanazione dei decreti del Presidente della Repubblica e sulle pubblicazioni ufficiali della Repubblica italiana, approvato con decreto del Presidente della Repubblica 28 dicembre 1985, n. 1092, al solo fine di facilitare la lettura delle disposizioni di legge alle quali \u00e8 operato il rinvio. Restano invariati il valore e l'efficacia degli atti legislativi qui trascritti. \n Per gli atti dell'Unione europea vengono forniti gli estremi di pubblicazione nella Gazzetta Ufficiale dell'Unione Europea (GUUE). \n Note alle premesse: \n - Il regolamento (UE) n. 1407/2013 della Commissione del 18 dicembre 2013 relativo all'applicazione degli articoli 107 e 108 del Trattato sul funzionamento dell'Unione europea agli aiuti de minimis, \u00e8 pubblicato nella G.U.U.E. 24 dicembre 2013, n. L 352. \n - Il regolamento (UE) n. 651/2014 della Commissione del 17 giugno 2014, che dichiara alcune categorie di aiuti compatibili con il mercato interno in applicazione degli articoli 107 e 108 del Trattato sul funzionamento dell'Unione europea, \u00e8 pubblicato nella G.U.U.E. 26 giugno 2014, n. L 187. \n - La comunicazione della Commissione europea C(2021) 2594 del 19 aprile 2021, recante \u00abOrientamenti in materia di aiuti di Stato a finalit\u00e0 regionale 2022-2027\u00bb, \u00e8 pubblicata nella G.U.U.E. 29 aprile 2021, n. C 153/1. \n - Si riporta il comma 3 dell'art. 17 della legge 23 agosto 1988, n. 400, recante Disciplina dell'attivit\u00e0 di Governo e l'ordinamento della Presidenza del Consiglio dei ministri, pubblicata nella Gazzetta Ufficiale 12 settembre 1988, n. 214, S.O.: \n \u00ab3. Con decreto ministeriale possono essere adottati regolamenti nelle materie di competenza del Ministro o di autorit\u00e0 sottordinate al Ministro, quando la legge espressamente conferisca tale potere. Tali regolamenti, per materie di competenza di pi\u00f9 ministri, possono essere adottati con decreti interministeriali, ferma restando la necessit\u00e0 di apposita autorizzazione da parte della legge.\n I regolamenti ministeriali ed interministeriali non possono dettare norme contrarie a quelle dei regolamenti emanati dal Governo. Essi debbono essere comunicati al Presidente del Consiglio dei ministri prima della loro emanazione.\u00bb \n - Si riporta l'art. 52 della legge 24 dicembre 2012, n. 234, recante Norme generali sulla partecipazione dell'Italia alla formazione e all'attuazione della normativa e delle politiche dell'Unione europea, pubblicata nella Gazzetta Ufficiale 4 gennaio 2013, n. 3: \n \u00abArt. 52 (Registro nazionale degli aiuti di Stato). - 1. Al fine di garantire il rispetto dei divieti di cumulo e degli obblighi di trasparenza e di pubblicit\u00e0 previsti dalla normativa europea e nazionale in materia di aiuti di Stato, i soggetti pubblici o privati che concedono ovvero gestiscono i predetti aiuti trasmettono le relative informazioni alla banca di dati istituita presso il Ministero dello sviluppo economico ai sensi dell'art. 14, comma 2, della legge 5 marzo 2001, n. 57, che assume la denominazione di \"Registro nazionale degli aiuti di Stato\". \n 2. Il Registro di cui al comma 1 contiene, in particolare, le informazioni concernenti: \n a) gli aiuti di Stato di cui all'art. 107 del Trattato sul funzionamento dell'Unione europea, ivi compresi gli aiuti in esenzione dalla notifica; \n b) gli aiuti de minimis come definiti dal regolamento (CE) n. 1998/2006 della Commissione, del 15 dicembre 2006, e dal regolamento (UE) n. 1407/2013 della Commissione, del 18 dicembre 2013, nonch\u00e9 dalle disposizioni dell'Unione europea che saranno successivamente adottate nella medesima materia; \n c) gli aiuti concessi a titolo di compensazione per i servizi di interesse economico generale, ivi compresi gli aiuti de minimis ai sensi del regolamento (UE) n. 360/2012 della Commissione, del 25 aprile 2012; \n d) l'elenco dei soggetti tenuti alla restituzione degli aiuti incompatibili dei quali la Commissione europea abbia ordinato il recupero ai sensi dell'art. 16 del regolamento (UE) 2015/1589 del Consiglio, del 13 luglio 2015. \n 3. I soggetti di cui al comma 1 sono tenuti ad avvalersi del Registro di cui al medesimo comma 1 al fine di espletare le verifiche propedeutiche alla concessione o all'erogazione degli aiuti di Stato e degli aiuti de minimis, comprese quelle relative al rispetto dei massimali di aiuto stabiliti dalle norme europee e dei divieti di cui all'art. 46 della presente legge, nonch\u00e9 al fine di consentire il costante aggiornamento dei dati relativi ai medesimi aiuti anche attraverso l'inserimento delle informazioni relative alle vicende modificative degli stessi. \n 4. Le informazioni relative agli aiuti di cui al comma 2, lettere a), b) e c), sono conservate e rese accessibili senza restrizioni, fatte salve le esigenze di tutela del segreto industriale, per dieci anni dalla data di concessione dell'aiuto, salvi i maggiori termini connessi all'esistenza di contenziosi o di procedimenti di altra natura; le informazioni relative agli aiuti di cui al comma 2, lettera d), sono conservate e rese accessibili, senza restrizioni, fino alla data dell'effettiva restituzione dell'aiuto. \n 5. Il monitoraggio delle informazioni relative agli aiuti di Stato nei settori agricolo e forestale, ivi compresi gli aiuti nelle zone rurali, e della pesca e acquacoltura continua a essere disciplinato dalla normativa europea di riferimento ed \u00e8 assicurato attraverso la piena integrazione e interoperabilit\u00e0 del Registro di cui al comma 1 con i registri gi\u00e0 esistenti per i settori dell'agricoltura e della pesca. \n 6. Con regolamento adottato con decreto del Ministro dello sviluppo economico, di concerto con i Ministri dell'economia e delle finanze e delle politiche agricole alimentari e forestali, ai sensi dell'art. 17, comma 3, della legge 23 agosto 1988, n. 400, entro quattro mesi dalla data di entrata in vigore del presente articolo, sentita la Conferenza unificata di cui all'art. 8 del decreto legislativo 28 agosto 1997, n. 281, e successive modificazioni, \u00e8 adottata la disciplina per il funzionamento del Registro di cui al comma 1 del presente articolo, con la definizione delle modalit\u00e0 operative per la raccolta, la gestione e il controllo dei dati e delle informazioni relativi agli aiuti di cui al comma 2, compresi i criteri per l'eventuale interoperabilit\u00e0 con le banche di dati esistenti in materia di agevolazioni pubbliche alle imprese. Il predetto regolamento individua altres\u00ec, in conformit\u00e0 con le pertinenti norme europee in materia di aiuti di Stato, i contenuti specifici degli obblighi ai fini dei controlli di cui al comma 3, nonch\u00e9 la data a decorrere dalla quale il controllo relativo agli aiuti de minimis di cui al comma 2 gi\u00e0 concessi avviene esclusivamente tramite il medesimo Registro, nel rispetto dei termini stabiliti dall'art. 6, paragrafo 2, del citato regolamento (UE) n. 1407/2013. Fino alla data del 1\u00b0 luglio 2017, si applicano le modalit\u00e0 di trasmissione delle informazioni relative agli aiuti alle imprese, stabilite ai sensi dell'art. 14, comma 2, della legge 5 marzo 2001, n. 57. \n 7. A decorrere dal 1\u00b0 luglio 2017, la trasmissione delle informazioni al Registro di cui al comma 1 e l'adempimento degli obblighi di interrogazione del Registro medesimo costituiscono condizione legale di efficacia dei provvedimenti che dispongono concessioni ed erogazioni degli aiuti di cui al comma 2. I provvedimenti di concessione e di erogazione di detti aiuti indicano espressamente l'avvenuto inserimento delle informazioni nel Registro e l'avvenuta interrogazione dello stesso.\n L'inadempimento degli obblighi di cui ai commi 1 e 3 nonch\u00e9 al secondo periodo del presente comma \u00e8 rilevato, anche d'ufficio, dai soggetti di cui al comma 1 e comporta la responsabilit\u00e0 patrimoniale del responsabile della concessione o dell'erogazione degli aiuti. L'inadempimento \u00e8 rilevabile anche dall'impresa beneficiaria ai fini del risarcimento del danno.\u00bb \n - Si riportano i commi 61, 62, 63, 64, 65 e 65-bis dell'art. 1 della legge 27 dicembre 2017, n. 205, recante Bilancio di previsione dello Stato per l'anno finanziario 2018 e bilancio pluriennale per il triennio 2018-2020, pubblicata nella Gazzetta Ufficiale 29 dicembre 2017, n. 302, S.O.: \n \u00ab61. Al fine di favorire la creazione di condizioni favorevoli allo sviluppo di nuovi investimenti nelle aree portuali delle regioni pi\u00f9 sviluppate, cos\u00ec come individuate dalla normativa europea, ammissibili alle deroghe previste dall'art. 107 del Trattato sul funzionamento dell'Unione europea, \u00e8 prevista l'istituzione della Zona logistica semplificata. \n 62. La Zona logistica semplificata pu\u00f2 essere istituita nelle regioni di cui al comma 61, nel numero massimo di una per ciascuna regione, qualora nelle suddette regioni sia presente almeno un'area portuale con le caratteristiche stabilite dal regolamento (UE) n. 1315/2013 del Parlamento europeo e del Consiglio, dell'11 dicembre 2013, sugli orientamenti dell'Unione per lo sviluppo della rete transeuropea dei trasporti, o un'Autorit\u00e0 di sistema portuale di cui alla legge 28 gennaio 1994, n. 84, come modificata dal decreto legislativo 4 agosto 2016, n. 169.\n Qualora in una regione ricadano pi\u00f9 Autorit\u00e0 di sistema portuale di cui alla legge 28 gennaio 1994, n. 84, e nell'ambito di una delle dette Autorit\u00e0 rientrino scali siti in regioni differenti, la regione \u00e8 autorizzata ad istituire una seconda Zona logistica semplificata, il cui ambito ricomprenda, tra le altre, le zone portuali e retroportuali relative all'Autorit\u00e0 di sistema portuale che abbia scali in regioni differenti. \n 63. La Zona logistica semplificata \u00e8 istituita con decreto del Presidente del Consiglio dei ministri, da adottare su proposta del Ministro per il Sud e la coesione territoriale, di concerto con il Ministro delle infrastrutture e dei trasporti e il Ministro dell'economia e delle finanze, su proposta della regione interessata, per una durata massima di sette anni, rinnovabile fino a un massimo di ulteriori sette anni. La proposta \u00e8 corredata di un piano di sviluppo strategico, specificando la delimitazione delle zone interessate in coerenza con le zone portuali. \n 64. Le nuove imprese e quelle gi\u00e0 esistenti che operano nella Zona logistica semplificata fruiscono delle agevolazioni e semplificazioni di cui all'art. 5, commi 1, 2 limitatamente alle zone ammissibili agli aiuti a finalit\u00e0 regionale a norma dell'art. 107, paragrafo 3, lettera c), del Trattato sul funzionamento dell'Unione europea, 2-bis, 3, 4 e 6, del decreto-legge 20 giugno 2017, n. 91, convertito, con modificazioni, dalla legge 3 agosto 2017, n. 123. Nelle Zone logistiche semplificate istituite ai sensi del secondo periodo del comma 62 non trovano applicazione le agevolazioni di cui all'art. 5, comma 2, del predetto decreto-legge n. 91 del 2017. \n 65. Con decreto del Presidente del Consiglio dei ministri, adottato su proposta del Ministro per il sud e la coesione territoriale, di concerto con il Ministro dell'economia e delle finanze, con il Ministro delle infrastrutture e della mobilit\u00e0 sostenibili e con il Ministro dello sviluppo economico, sentita la Conferenza unificata di cui all'art. 8 del decreto legislativo 28 agosto 1997, n. 281, entro sessanta giorni dalla data di entrata in vigore della presente disposizione, sono disciplinate le procedure di istituzione delle Zone logistiche semplificate, le modalit\u00e0 di funzionamento e di organizzazione, nonch\u00e9 sono definite le condizioni per l'applicazione delle misure di semplificazione previste dall'art. 5 e dall'art. 5-bis, commi 1 e 2, del decreto-legge 20 giugno 2017, n. 91, convertito, con modificazioni, dalla legge 3 agosto 2017, n. 123. Fino alla data di entrata in vigore del predetto decreto, si applicano, in quanto compatibili, le disposizioni relative alla procedura di istituzione delle Zone economiche speciali previste dal decreto del Presidente del Consiglio dei ministri adottato ai sensi dell'art. 4, comma 3, del decreto-legge 20 giugno 2017, n. 91, convertito, con modificazioni, dalla legge 3 agosto 2017, n. 123. \n 65-bis. Agli oneri derivanti dal comma 64, valutati in 20 milioni di euro negli anni 2020, 2021 e 2022, si provvede mediante corrispondente riduzione del Fondo per lo sviluppo e la coesione-programmazione 2014-2020 di cui all'art. 1, comma 6, della legge 27 dicembre 2013, n. 147.\u00bb \n - Si riporta l'art. 7 del decreto-legge 28 settembre 2018, n. 109, convertito, con modificazioni, dalla legge 16 novembre 2018, n. 130, recante Disposizioni urgenti per la citt\u00e0 di Genova, la sicurezza della rete nazionale delle infrastrutture e dei trasporti, gli eventi sismici del 2016 e 2017, il lavoro e le altre emergenze, pubblicato nella Gazzetta Ufficiale 28 settembre 2018, n. 226: \n \u00abArt. 7 (Zona logistica semplificata - Porto e Retroporto di Genova e relativo sistema di navettamento). - 1. Ai fini del superamento dell'emergenza conseguente all'evento e per favorire la ripresa delle attivit\u00e0 economiche colpite, direttamente o indirettamente, dall'evento, \u00e8 istituita, ai sensi dell'art. 1, comma 62, della legge 27 dicembre 2017, n. 205, la \u00abZona Logistica Semplificata - Porto e Retroporto di Genova\u00bb comprendente i territori portuali e retroportuali del Comune di Genova, fino a includere i retroporti di Rivalta Scrivia, Arquata Scrivia, Novi San Bovo, Alessandria, Piacenza, Castellazzo Bormida, Ovada Belforte, Dinazzano, Milano Smistamento, Melzo e Vado Ligure, nonch\u00e9, ai soli fini delle semplificazioni di cui al comma 2, agli ulteriori siti retroportuali individuati con le modalit\u00e0 di cui al comma 1-bis. \n 1-bis. Entro novanta giorni dalla data di entrata in vigore della presente disposizione, con decreto del Presidente del Consiglio dei ministri, da adottare su proposta del Ministro per il Sud e la coesione territoriale, di concerto con il Ministro delle infrastrutture e della mobilit\u00e0 sostenibili, su proposta delle regioni interessate, possono essere individuati ulteriori siti retroportuali. La proposta \u00e8 corredata di un piano di sviluppo strategico che specifica la delimitazione delle zone interessate, in coerenza con le zone portuali. \n 2. Alle imprese che operano nella Zona Logistica Semplificata - Porto e Retroporto di Genova si applicano le procedure semplificate di cui all'art. 5, comma 1, lettera a), del decreto-legge 20 giugno 2017, n. 91, convertito, con modificazioni, dalla legge 3 agosto 2017, n. 123. \n 2-bis. Al fine di sostenere il trasferimento di una quota del trasporto di merci su strada ad altre modalit\u00e0 di trasporto, alle imprese che hanno sede nell'ambito dello Spazio economico europeo, costituite in forma di societ\u00e0 di capitali, ivi comprese le societ\u00e0 cooperative, e agli utenti di servizi di trasporto ferroviario che commissionino o abbiano commissionato, a far data dal 15 agosto 2018, servizi di trasporto combinato o trasbordato con treni completi in arrivo e in partenza dal nodo logistico e portuale di Genova \u00e8 concesso, per l'anno 2018, il contributo previsto dall'art. 1, commi 648 e 649, della legge 28 dicembre 2015, n. 208, fino alla misura doppia rispetto all'importo stabilito dal regolamento di cui al decreto del Ministro delle infrastrutture e dei trasporti 14 luglio 2017, n. 125. Ai relativi oneri, nel limite di 5 milioni di euro per l'anno 2018, si provvede mediante corrispondente riduzione dell'autorizzazione di spesa di cui all'art. 1, comma 1230, della legge 27 dicembre 2006, n. 296. \n 2-ter. Al fine di garantire l'operativit\u00e0 portuale anche attraverso l'organizzazione di servizi ferroviari di navettamento ovvero di treni completi, alternativi al trasporto interamente su strada, da e verso i retroporti di cui al comma 1, \u00e8 previsto, per la durata di tredici mesi dalla data di entrata in vigore della legge di conversione del presente decreto, a compensazione dei maggiori oneri connessi alla nuova organizzazione del trasporto, un contributo nel limite massimo di euro 4 per treno/chilometro in favore delle imprese utenti di servizi ferroviari e degli operatori del trasporto combinato, come definiti, rispettivamente, dalle lettere g) e h) del comma 1 dell'art. 1 del regolamento di cui al decreto del Ministro delle infrastrutture e dei trasporti 14 luglio 2017, n. 125. Il contributo non \u00e8 cumulabile con altri contributi di sostegno all'intermodalit\u00e0 ferroviaria previsti da altre norme vigenti. Le modalit\u00e0 per l'attribuzione del contributo sono definite con decreto del Ministro delle infrastrutture e dei trasporti, da adottare entro trenta giorni dalla data di entrata in vigore della legge di conversione del presente decreto. \n 2-quater. Al fine di compensare i maggiori oneri delle attivit\u00e0 di manovra derivanti, a parit\u00e0 di infrastrutture ferroviarie portuali, dall'incremento del numero dei treni completi con origine e destinazione nel bacino di Genova Sampierdarena, \u00e8 riconosciuto al concessionario del servizio, per la durata di tredici mesi dalla data di entrata in vigore della legge di conversione del presente decreto, un contributo nel limite massimo di 200 euro per ogni tradotta giornaliera movimentata oltre le 10 unit\u00e0. Le modalit\u00e0 di rendicontazione e di attribuzione del contributo sono definite con decreto del Ministro delle infrastrutture e dei trasporti, da adottare entro trenta giorni dalla data di entrata in vigore della legge di conversione del presente decreto. \n 2-quinquies. Agli oneri derivanti dal comma 2-ter, pari a euro 800.000 per l'anno 2018 e a euro 2.400.000 per l'anno 2019, e agli oneri derivanti dal comma 2-quater, pari a euro 200.000 per l'anno 2018 e a euro 600.000 per l'anno 2019, si provvede a valere sulle risorse del bilancio dell'Autorit\u00e0 di sistema portuale del Mar Ligure occidentale. Il Fondo per la compensazione degli effetti finanziari non previsti a legislazione vigente conseguenti all'attualizzazione di contributi pluriennali, di cui all'art. 6, comma 2, del decreto-legge 7 ottobre 2008, n. 154, convertito, con modificazioni, dalla legge 4 dicembre 2008, n. 189, \u00e8 ridotto di 1 milione di euro per l'anno 2018 e di 3 milioni di euro per l'anno 2019. \n 2-sexies. I contributi di cui al presente articolo sono concessi nel rispetto della normativa europea sugli aiuti di Stato.\u00bb \n - Si riporta l'art. 16, comma 2-bis), lettera a), del decreto-legge 10 settembre 2021, n. 121, convertito, con modificazioni, dalla legge 9 novembre 2021, n. 156, recante Disposizioni urgenti in materia di investimenti e sicurezza delle infrastrutture, dei trasporti e della circolazione stradale, per la funzionalit\u00e0 del Ministero delle infrastrutture e della mobilit\u00e0 sostenibili, del Consiglio superiore dei lavori pubblici e dell'Agenzia nazionale per la sicurezza delle ferrovie e delle infrastrutture stradali e autostradali, pubblicato nella Gazzetta Ufficiale 10 settembre 2021, n. 217: \n \u00abArt. 16 (Disposizioni urgenti in materia di Commissari straordinari). - ... omissis ... \n 2-bis. All'art. 7 del decreto-legge 28 settembre 2018, n. 109, convertito, con modificazioni, dalla legge 16 novembre 2018, n. 130, sono apportate le seguenti modificazioni: \n a) al comma 1 sono aggiunte, in fine, le seguenti parole: \", nonch\u00e9, ai soli fini delle semplificazioni di cui al comma 2, agli ulteriori siti retroportuali individuati con le modalit\u00e0 di cui al comma 1-bis\"; \n ... omissis ...\u00bb \n - Il decreto-legge 11 novembre 2022, n. 173, recante Disposizioni urgenti in materia di riordino delle attribuzioni dei Ministeri, convertito, con modificazioni, dalla legge 16 dicembre 2022, n. 204, \u00e8 pubblicato nella Gazzetta Ufficiale 11 novembre 2022, n. 264. \n - Il decreto-legge 30 aprile 2022, n. 36, recante Ulteriori misure urgenti per l'attuazione del Piano nazionale di ripresa e resilienza (PNRR), convertito, con modificazioni, dalla legge 29 giugno 2022 n. 79, \u00e8 pubblicato nella Gazzetta Ufficiale 30 aprile 2022, n. 100. \n - Il decreto-legge 24 febbraio 2023, n. 13, recante Disposizioni urgenti per l'attuazione del Piano nazionale di ripresa e resilienza (PNRR) e del Piano nazionale degli investimenti complementari al PNRR (PNC), nonch\u00e9 per l'attuazione delle politiche di coesione e della politica agricola comune, convertito, con modificazioni, dalla legge 21 aprile 2023, n. 41, \u00e8 pubblicato nella Gazzetta Ufficiale 24 febbraio 2023, n. 47. \n - Il decreto del Presidente del Consiglio dei ministri 23 ottobre 2022, recante Conferimento di incarichi ai Ministri senza portafoglio, \u00e8 pubblicato nella Gazzetta Ufficiale 25 ottobre 2022, n. 250. \n - Il decreto del Presidente del Consiglio dei ministri 10 novembre 2022, recante Conferimento dell'incarico per gli affari europei, il Sud, le politiche di coesione e il PNRR al Ministro senza portafoglio on. Raffaele Fitto, \u00e8 pubblicato nella Gazzetta Ufficiale 16 novembre 2022, n. 268. \n - Il decreto del Presidente del Consiglio dei ministri 12 novembre 2022, recante Delega di funzioni al Ministro on. Raffaele Fitto, \u00e8 pubblicato nella Gazzetta Ufficiale 25 novembre 2022, n. 276. \n - Il decreto del Presidente del Consiglio dei ministri 23 ottobre 2022, recante Delega al Sottosegretario di Stato alla Presidenza del Consiglio dei ministri, Presidente Alfredo Mantovano, per la firma dei decreti, degli atti e dei provvedimenti di competenza del Presidente del Consiglio dei ministri, ad esclusione di quelli che richiedono una preventiva deliberazione del Consiglio dei ministri e di quelli relativi alle attribuzioni di cui all'art. 5 della legge 23 agosto 1988, n. 400, \u00e8 pubblicato nella Gazzetta Ufficiale 31 ottobre 2022, n. 255. \n - Si riporta l'art. 5 della legge 23-8-1988 n. 400 (Disciplina dell'attivit\u00e0 di Governo e ordinamento della Presidenza del Consiglio dei ministri), pubblicata nella Gazz. Uff. 12 settembre 1988, n. 214, S.O.: \n \u00abArt. 5 (Attribuzioni del Presidente del Consiglio dei ministri). - 1. Il Presidente del Consiglio dei ministri a nome del Governo: \n a) comunica alle Camere la composizione del Governo e ogni mutamento in essa intervenuto; \n b) chiede la fiducia sulle dichiarazioni di cui alla lettera a) del comma 3 dell'art. 2 e pone, direttamente o a mezzo di un Ministro espressamente delegato, la questione di fiducia; \n c) sottopone al Presidente della Repubblica le leggi per la promulgazione; in seguito, alla deliberazione del Consiglio dei ministri, i disegni di legge per la presentazione alle Camere e, per l'emanazione, i testi dei decreti aventi valore o forza di legge, dei regolamenti governativi e degli altri atti indicati dalle leggi; \n d) controfirma gli atti di promulgazione delle leggi nonch\u00e9 ogni atto per il quale \u00e8 intervenuta deliberazione del Consiglio dei ministri, gli atti che hanno valore o forza di legge e, insieme con il Ministro proponente, gli altri atti indicati dalla legge; \n e) presenta alle Camere i disegni di legge di iniziativa governativa e, anche attraverso il Ministro espressamente delegato, esercita le facolt\u00e0 del Governo di cui all'art. 72 della Costituzione; \n f) esercita le attribuzioni di cui alla legge 11 marzo 1953, n. 87, e promuove gli adempimenti di competenza governativa conseguenti alle decisioni della Corte costituzionale. Riferisce inoltre periodicamente al Consiglio dei ministri, e ne d\u00e0 comunicazione alle Camere, sullo stato del contenzioso costituzionale, illustrando le linee seguite nelle determinazioni relative agli interventi nei giudizi dinanzi alla Corte costituzionale. Segnala altres\u00ec, anche su proposta dei ministri competenti, i settori della legislazione nei quali, in relazione alle questioni di legittimit\u00e0 costituzionale pendenti, sia utile valutare l'opportunit\u00e0 di iniziative legislative del Governo. \n 2. Il Presidente del Consiglio dei ministri, ai sensi dell'art. 95, primo comma, della Costituzione: \n a) indirizza ai ministri le direttive politiche ed amministrative in attuazione delle deliberazioni del Consiglio dei ministri nonch\u00e9 quelle connesse alla propria responsabilit\u00e0 di direzione della politica generale del Governo; \n b) coordina e promuove l'attivit\u00e0 dei ministri in ordine agli atti che riguardano la politica generale del Governo; \n c) pu\u00f2 sospendere l'adozione di atti da parte dei ministri competenti in ordine a questioni politiche e amministrative, sottoponendoli al Consiglio dei ministri nella riunione immediatamente successiva; \n c-bis) pu\u00f2 deferire al Consiglio dei ministri, ai fini di una complessiva valutazione ed armonizzazione degli interessi pubblici coinvolti, la decisione di questioni sulle quali siano emerse valutazioni contrastanti tra amministrazioni a diverso titolo competenti in ordine alla definizione di atti e provvedimenti; \n d) concorda con i ministri interessati le pubbliche dichiarazioni che essi intendano rendere ogni qualvolta, eccedendo la normale responsabilit\u00e0 ministeriale, possano impegnare la politica generale del Governo; \n e) adotta le direttive per assicurare l'imparzialit\u00e0, il buon andamento e l'efficacia degli uffici pubblici e promuove le verifiche necessarie; in casi di particolare rilevanza pu\u00f2 richiedere al Ministro competente relazioni e verifiche amministrative; \n f) promuove l'azione dei ministri per assicurare che le aziende e gli enti pubblici svolgano la loro attivit\u00e0 secondo gli obiettivi indicati dalle leggi che ne definiscono l'autonomia e in coerenza con i conseguenti indirizzi politici e amministrativi del Governo; \n g) esercita le attribuzioni conferitegli dalla legge in materia di servizi di sicurezza e di segreto di Stato; \n h) pu\u00f2 disporre, con proprio decreto, l'istituzione di particolari Comitati di ministri, con il compito di esaminare in via preliminare questioni di comune competenza, di esprimere parere su direttive dell'attivit\u00e0 del Governo e su problemi di rilevante importanza da sottoporre al Consiglio dei ministri, eventualmente avvalendosi anche di esperti non appartenenti alla pubblica amministrazione; \n i) pu\u00f2 disporre la costituzione di gruppi di studio e di lavoro composti in modo da assicurare la presenza di tutte le competenze dicasteriali interessate ed eventualmente di esperti anche non appartenenti alla pubblica amministrazione. \n 3. Il Presidente del Consiglio dei ministri, direttamente o conferendone delega ad un Ministro: \n a) promuove e coordina l'azione del Governo relativa alle politiche comunitarie e assicura la coerenza e la tempestivit\u00e0 dell'azione di Governo e della pubblica amministrazione nell'attuazione delle politiche comunitarie, riferendone periodicamente alle Camere; promuove gli adempimenti di competenza governativa conseguenti alle pronunce della Corte di giustizia delle Comunit\u00e0 europee, cura la tempestiva comunicazione alle Camere dei procedimenti normativi in corso nelle Comunit\u00e0 europee, informando il Parlamento delle iniziative e posizioni assunte dal Governo nelle specifiche materie; \n a-bis) promuove gli adempimenti di competenza governativa conseguenti alle pronunce della Corte europea dei diritti dell'uomo emanate nei confronti dello Stato italiano; comunica tempestivamente alle Camere le medesime pronunce ai fini dell'esame da parte delle competenti Commissioni parlamentari permanenti e presenta annualmente al Parlamento una relazione sullo stato di esecuzione delle suddette pronunce; \n b) promuove e coordina l'azione del Governo per quanto attiene ai rapporti con le regioni e le province autonome di Trento e di Bolzano e sovraintende all'attivit\u00e0 dei commissari del Governo; \n b-bis) promuove, indirizza, coordina l'azione del Governo nelle materie dell'innovazione tecnologica, dell'attuazione dell'agenda digitale italiana ed europea, della strategia italiana per la banda ultralarga, della digitalizzazione delle pubbliche amministrazioni e delle imprese, nonch\u00e9 della trasformazione, crescita e transizione digitale del Paese, in ambito pubblico e privato, dell'accesso ai servizi in rete, della connettivit\u00e0, delle infrastrutture digitali materiali e immateriali e della strategia nazionale dei dati pubblici. \n 4. Il Presidente del Consiglio dei ministri esercita le altre attribuzioni conferitegli dalla legge.\u00bb \n\n Note all'art. 1: \n - Per il testo del comma 62 dell'art. 1 della legge 27 dicembre 2017, n. 205, si veda nelle note alle premesse. \n - Il regolamento (UE) n. 1305/2013 del Parlamento europeo e del Consiglio, del 17 dicembre 2013, recante il sostegno allo sviluppo rurale da parte del Fondo europeo agricolo per lo sviluppo rurale (FEASR) e abroga il regolamento (CE) n. 1698/2005 del Consiglio, \u00e8 pubblicato nella G.U.U.E. 20 dicembre 2013, n. L 347. \n - La decisione n. 661/2010/UE (TEN T) del Parlamento europeo e del Consiglio, del 7 luglio 2010, recante gli orientamenti dell'Unione per lo sviluppo della rete transeuropea dei trasporti (rifusione) (Testo rilevante ai fini del SEE), \u00e8 pubblicata nella G.U.U.E. 5 agosto 2010, n. L 204. \n - Per il testo del comma 63 dell'art. 1 della legge 27 dicembre 2017, n. 205, si veda nelle note alle premesse. \n - Si riporta il testo dell'art. 36 della legge 5 ottobre 1991, n. 317 (Interventi per l'innovazione e lo sviluppo delle piccole imprese): \n \u00abArt. 36 (Sistemi produttivi locali, distretti industriali e consorzi di sviluppo industriale). - 1. Si definiscono sistemi produttivi locali i contesti produttivi omogenei, caratterizzati da una elevata concentrazione di imprese, prevalentemente di piccole e medie dimensioni, e da una peculiare organizzazione interna. \n 2. Si definiscono distretti industriali i sistemi produttivi locali di cui al comma 1, caratterizzati da una elevata concentrazione di imprese industriali nonch\u00e9 dalla specializzazione produttiva di sistemi di imprese. \n 3. Ai sensi del titolo II, capo III, del decreto legislativo 31 marzo 1998, n. 112, le regioni e le province autonome di Trento e di Bolzano provvedono alla individuazione dei sistemi produttivi locali nonch\u00e9 al finanziamento di progetti innovativi e di sviluppo dei sistemi produttivi locali, predisposti da soggetti pubblici o privati. \n 4. I consorzi di sviluppo industriale, costituiti ai sensi della vigente legislazione nazionale e regionale, sono enti pubblici economici. Spetta alle regioni soltanto il controllo sui piani economici e finanziari dei consorzi. \n 5. I consorzi di sviluppo industriale di cui al comma 4 promuovono, nell'ambito degli agglomerati industriali attrezzati dai consorzi medesimi, le condizioni necessarie per la creazione e lo sviluppo di attivit\u00e0 produttive nei settori dell'industria e dei servizi. A tale scopo realizzano e gestiscono, in collaborazione con le associazioni imprenditoriali e con le camere di commercio, industria, artigianato e agricoltura, infrastrutture per l'industria, rustici industriali, servizi reali alle imprese, iniziative per l'orientamento e la formazione professionale dei lavoratori, dei quadri direttivi e intermedi e dei giovani imprenditori, e ogni altro servizio sociale connesso alla produzione industriale\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-02&atto.codiceRedazionale=24G00056&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:23:29.866194"}
{"text": "\n\n\nArt. 2\n Finalit\u00e0\n\n\n1. Il presente regolamento reca la disciplina delle Zone logistiche semplificate (ZLS), nel rispetto di quanto stabilito dall'articolo 1, commi da 61 a 65-bis, della legge n. 205 del 2017. \n\n\n\n2. Il presente regolamento \u00e8 adottato al fine di creare condizioni favorevoli in termini economici, finanziari e amministrativi per consentire, nelle aree interessate, lo sviluppo delle imprese gi\u00e0 operanti, nonch\u00e9 l'insediamento di nuove imprese. \n\n\n\n\n\n3. Il presente regolamento definisce, in particolare: \n\na) le modalit\u00e0 per l'istituzione della ZLS, comprese le ZLS interregionali; \n\nb) la loro durata; \n\nc) i criteri per l'identificazione e la delimitazione dell'area ZLS; \n\nd) le misure di organizzazione e di funzionamento della ZLS; \n\ne) le misure di semplificazione applicabili alla ZLS. \n\n\n\n\n Note all'art. 2: \n - Per il testo dei commi da 61 a 65-bis dell'art. 1 della legge 27 dicembre 2017, n. 205, si veda nelle note alle premesse. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-02&atto.codiceRedazionale=24G00056&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:23:33.969598"}
{"text": "\n\n\nArt. 3\n Requisiti della ZLS\n\n\n1. La ZLS pu\u00f2 essere istituita nelle regioni pi\u00f9 sviluppate di cui all'articolo 1, comma 61, della legge n. 205 del 2017, come individuate nella Carta degli aiuti di stato a finalit\u00e0 regionale, di cui alla decisione della Commissione europea C(2021) 8655 final, del 2 dicembre 2021, e alla decisione della Commissione europea C(2022) 1545 final, del 18 marzo 2022, nel numero massimo di una per ciascuna regione, qualora nelle suddette regioni sia presente almeno un'Area portuale, avente le caratteristiche indicate all'articolo 1, comma 62, della medesima legge n. 205 del 2017, ovvero un'Autorit\u00e0 di sistema portuale di cui alla legge 28 gennaio 1994, n. 84. La ZLS deve ricomprendere almeno un'Area portuale e pu\u00f2 includere anche aree della medesima regione non territorialmente adiacenti all'Area portuale, purch\u00e9 presentino un nesso economico funzionale con la predetta Area portuale. Il nesso economico funzionale tra aree non territorialmente adiacenti sussiste qualora vi sia la presenza, o il potenziale sviluppo, di attivit\u00e0 economico-produttive, indicate nel Piano di sviluppo strategico di cui all'articolo 5, o di adeguate infrastrutture di collegamento tra le aree interessate. \n\n\n\n2. Fermo quanto previsto dal comma 1, la ZLS \u00e8 composta da territori quali porti, aree retroportuali, anche di carattere produttivo e aeroportuale, piattaforme logistiche e interporti, e non pu\u00f2 comprendere zone residenziali. \n\n\n\n3. Per ciascuna regione l'area destinata alle ZLS non pu\u00f2 eccedere la superficie indicata per la regione stessa nell'Allegato 1 al presente regolamento, di cui costituisce parte integrante. \n\n\n\n4. Qualora in una delle regioni di cui al comma 1 ricadano pi\u00f9 Autorit\u00e0 di sistema portuale di cui alla legge 28 gennaio 1994, n. 84, e nell'ambito di una delle dette Autorit\u00e0 rientrino scali siti in regioni differenti, la regione \u00e8 autorizzata ad istituire una seconda ZLS, il cui ambito ricomprenda, tra le altre, le zone portuali e retroportuali relative all'Autorit\u00e0 di sistema portuale che abbia scali in regioni differenti. Le aree retroportuali possono far parte della ZLS anche se ricadono in altre regioni in cui sono presenti aree portuali. In ogni caso resta fermo che l'area complessivamente a disposizione per l'istituzione di ZLS nelle regioni coinvolte non pu\u00f2 eccedere la sommatoria delle superfici indicate per ciascuna regione nell'Allegato 1. Al fine del rispetto di tale limite, le superfici retroportuali coincidenti con quelle ricadenti in altre ZLS sono calcolate una sola volta, sulla base di accordi tra le regioni interessate. I medesimi accordi disciplinano, altres\u00ec, per le suddette superfici l'applicazione delle eventuali diverse misure previste dai rispettivi Piani di sviluppo strategici. \n\n\n\n5. Il limite di cui al comma 4, terzo periodo, si applica anche alle aree incluse nella ZLS \u00abPorto e Retroporto di Genova\u00bb, di cui all'articolo 7 del decreto-legge del 28 settembre 2018, n. 109, convertito con legge 16 novembre 2018, n. 130, come successivamente modificato e integrato. \n\n\n\n6. Alle ZLS di cui ai commi 4 e 5 si applicano le disposizioni di cui all'articolo 4 in quanto compatibili. \n\n\n\n Note all'art. 3: \n - Per il testo del comma 61 dell'art. 1 della legge 27 dicembre 2017, n. 205, si veda nelle note alle premesse. \n - Per il testo del comma 62 dell'art. 1 della legge 27 dicembre 2017, n. 205, si veda nelle note alle premesse. \n - La legge 28 gennaio 1994, n. 84, recante Riordino della legislazione in materia portuale, \u00e8 pubblicata nella Gazzetta Ufficiale 4 febbraio 1994, n. 28, S.O. \n - Per il testo dell'art. 7 del decreto-legge del 28 settembre 2018, n. 109, convertito, con modificazioni, dalla legge 16 novembre 2018, n. 130, si veda nelle note alle premesse. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-02&atto.codiceRedazionale=24G00056&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:23:38.064232"}
{"text": "\n\n\nArt. 4\n Requisiti della ZLS interregionale\n\n\n1. Fermo quanto previsto dall'articolo 1, comma 62, della legge n. 205 del 2017 relativamente al numero massimo di ZLS istituibili, una regione in cui non sia presente alcuna Area portuale e un'altra regione in cui sia presente almeno un'Area portuale possono presentare congiuntamente istanza di istituzione di una ZLS. L'area complessivamente a disposizione per l'istituzione di ZLS nelle due regioni non pu\u00f2 eccedere la sommatoria delle superfici indicate per ciascuna regione nell'Allegato 1. Una regione in cui non sia presente alcuna Area portuale pu\u00f2 chiedere di essere associata ad una ZLS gi\u00e0 istituita. L'area complessivamente a disposizione per l'istituzione di ZLS nelle regioni interessate non pu\u00f2 eccedere la sommatoria delle superfici indicate per ciascuna regione nell'Allegato 1 del presente regolamento. \n\n\n\n2. Nella ZLS interregionale, le regioni definiscono, secondo le forme stabilite dai rispettivi ordinamenti, le modalit\u00e0 di cooperazione interregionale. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-02&atto.codiceRedazionale=24G00056&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:23:42.158949"}
{"text": "\n\n\nArt. 5\n Proposta di istituzione \n e Piano di sviluppo strategico ZLS\n\n\n\n\n1. Il Presidente della regione, o congiuntamente i Presidenti delle regioni in caso di ZLS interregionale, sentiti i sindaci delle aree interessate, trasmettono la proposta di istituzione della ZLS al Ministro per gli affari europei, il Sud, le politiche di coesione e il PNRR. La proposta \u00e8 corredata dal Piano di sviluppo strategico che contiene i criteri e gli obiettivi di sviluppo perseguiti dallo stesso, le forme di coordinamento, ove necessarie, con la pianificazione strategica portuale, e con la programmazione regionale, nonch\u00e9: \n\na) la delimitazione della ZLS, la documentazione identificativa delle aree con l'indicazione delle porzioni di territorio interessate e evidenziazione di quelle ricadenti nell'Area portuale, nonch\u00e9 di quelle ammesse ai benefici ai sensi della Carta degli aiuti di stato a finalit\u00e0 regionale; \n\nb) l'elenco delle infrastrutture, ivi comprese le infrastrutture di collegamento tra aree non territorialmente adiacenti, gi\u00e0 esistenti nelle aree di cui alla lettera a); \n\nc) un'analisi dell'impatto sociale ed economico atteso dall'istituzione della ZLS; \n\nd) una relazione illustrativa del Piano di sviluppo strategico, corredata di dati ed elementi che identificano le tipologie di attivit\u00e0 che si intendono promuovere all'interno della ZLS, le attivit\u00e0 di specializzazione territoriale che si intendono rafforzare, e che dimostrano la sussistenza di un nesso economico-funzionale con l'Area portuale o con i porti di cui all'articolo 13, comma 2, nel caso la ZLS ricomprenda pi\u00f9 aree non adiacenti. Le aree non contigue devono comunque essere collegate alle aree portuali da infrastrutture adeguate alla realizzazione del Piano di sviluppo strategico; \n\ne) l'individuazione delle eventuali semplificazioni amministrative, ulteriori rispetto a quelle previste dalla legge che la regione intende adottare per favorire le iniziative imprenditoriali localizzate nella ZLS, con particolare riguardo a quelle necessarie a garantire l'istituzione di uno sportello unico digitale presso il quale gli imprenditori interessati ad avviare una nuova attivit\u00e0 soggetta all'autorizzazione unica possano presentare il proprio progetto. Lo sportello unico \u00e8 reso disponibile anche in lingua inglese e opera secondo i migliori standard tecnologici, con carattere di interoperabilit\u00e0 rispetto ai sistemi e alle piattaforme digitali in uso presso gli enti coinvolti nell'istruttoria del procedimento; \n\nf) l'indicazione degli eventuali pareri, intese, concerti, nulla osta o altri atti di assenso, comunque denominati, gi\u00e0 rilasciati dagli enti locali e da tutti gli enti interessati con riguardo alle attivit\u00e0 funzionali del Piano di sviluppo strategico; \n\ng) l'indicazione delle agevolazioni ed incentivazioni, senza oneri a carico della finanza statale, che possono essere concesse dalla regione, nei limiti dell'intensit\u00e0 massima di aiuti e con le modalit\u00e0 previste dalla legge; \n\nh) l'elenco dei soggetti pubblici e privati consultati per la predisposizione del Piano di sviluppo strategico, nonch\u00e9 le modalit\u00e0 di consultazione adottate e gli esiti delle stesse; \n\ni) le modalit\u00e0 con cui le strutture amministrative delle regioni e degli enti locali interessati, nel rispetto dei rispettivi ordinamenti, assicurano, anche attraverso propri uffici e personale, nonch\u00e9 attraverso accordi con le amministrazioni centrali dello Stato e convenzioni con organismi, ovvero strutture nazionali a totale partecipazione pubblica, l'espletamento delle funzioni amministrative e di gestione degli interventi di competenza regionale previsti nella ZLS; \n\nl) l'individuazione, per esigenze di sicurezza portuale e di navigazione, delle aree escluse. \n\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-02&atto.codiceRedazionale=24G00056&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:23:46.301737"}
{"text": "\n\n\nArt. 6\n Istruttoria\n\n\n1. L'istruttoria sulla proposta di istituzione della ZLS \u00e8 curata dal Dipartimento per le politiche di coesione e per il Sud della Presidenza del Consiglio dei ministri. Il Dipartimento verifica la completezza del Piano di sviluppo strategico ZLS con riferimento ai requisiti di cui all'articolo 5 e acquisisce le valutazioni di competenza del Ministero dell'Economia e delle Finanze, con particolare riguardo agli aspetti fiscali e doganali, e quelle di competenza del Ministero delle infrastrutture e dei trasporti, con particolare riguardo all'adeguatezza dei profili infrastrutturali. \n\n\n\n2. Il Ministro per gli affari europei, il Sud, le politiche di coesione e il PNRR, sulla base dell'istruttoria di cui al comma 1, pu\u00f2 richiedere, ai fini dell'approvazione, integrazioni o modifiche al Piano di sviluppo strategico ZLS. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-02&atto.codiceRedazionale=24G00056&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:23:50.390902"}
{"text": "\n\n\nArt. 7\n Istituzione e durata della ZLS\n\n\n1. Ai sensi dell'articolo 1, comma 63, della legge n. 205 del 2017, la ZLS \u00e8 istituita con decreto del Presidente del Consiglio dei ministri, su proposta del Ministro per gli affari europei, il Sud, le politiche di coesione e il PNRR, di concerto con il Ministro dell'economia e delle finanze e con il Ministro delle infrastrutture e dei trasporti. \n\n\n\n2. Il decreto fissa la durata della ZLS in relazione agli investimenti e alle attivit\u00e0 di sviluppo di impresa di cui al Piano di sviluppo strategico che non pu\u00f2, comunque, essere inferiore a sette anni, rinnovabile fino ad un massimo di ulteriori sette anni, su richiesta delle regioni interessate sulla base dei risultati del monitoraggio di cui all'articolo 13. \n\n\n\n3. L'inserimento di un'area all'interno della ZLS non conferisce alla stessa il carattere di demanialit\u00e0, n\u00e9 incide sulla destinazione d'uso degli stessi come disciplinata dagli strumenti urbanistici. \n\n\n\n4. L'inserimento di una area della ZLS nelle aree di interazione porto-citt\u00e0 di cui all'articolo 5, comma 1, lettera c), della legge 28 gennaio 1994, n. 84, non modifica la competenza degli enti territoriali di cui al comma 1-quinquies del medesimo articolo 5. \n\n\n\n Note all'art. 7: \n - Per il testo dell'art. 1, comma 63, della legge 27 dicembre 2017, n. 205 (Bilancio di previsione dello Stato per l'anno finanziario 2018 e bilancio pluriennale per il triennio 2018-2020), si veda nelle note alle premesse. \n - Si riporta l'art. 5, commi da 1 a 1-quinquies, della legge 28 gennaio 1994, n. 84 (Riordino della legislazione in materia portuale): \n \u00abArt. 5 (Documento di programmazione strategica di sistema. Piano regolatore portuale). - 1. Le Autorit\u00e0 di sistema portuale redigono un documento di programmazione strategica di sistema (DPSS), coerente con il Piano generale dei trasporti e della logistica e con gli orientamenti europei in materia di portualit\u00e0, logistica e reti infrastrutturali nonch\u00e9 con il Piano strategico nazionale della portualit\u00e0 e della logistica. Il DPSS: \n a) definisce gli obiettivi di sviluppo dell'Autorit\u00e0 di sistema portuale; \n b) individua gli ambiti portuali, intesi come delimitazione geografica dei singoli porti amministrati dall'Autorit\u00e0 di sistema portuale che comprendono, oltre alla circoscrizione territoriale dell'Autorit\u00e0 di sistema portuale, le ulteriori aree, pubbliche e private, assoggettate alla giurisdizione dell'Autorit\u00e0 di sistema portuale; \n c) ripartisce gli ambiti portuali in aree portuali, retro-portuali e di interazione tra porto e citt\u00e0; \n d) individua i collegamenti infrastrutturali di ultimo miglio di tipo viario e ferroviario con i singoli porti del sistema esterni all'ambito portuale nonch\u00e9 gli attraversamenti dei centri urbani rilevanti ai fini dell'operativit\u00e0 dei singoli porti del sistema. \n 1-bis. Il DPSS \u00e8 adottato dal Comitato di gestione dell'Autorit\u00e0 di sistema portuale; \u00e8 sottoposto, mediante conferenza dei servizi, ai sensi dell' art. 14-bis della legge 7 agosto 1990, n. 241, indetta dall'Autorit\u00e0 di sistema portuale, al parere di ciascun comune e regione territorialmente interessati, che si esprimono entro quarantacinque giorni dal ricevimento dell'atto, decorsi i quali si intende espresso parere non ostativo, ed \u00e8 approvato dal Ministero delle infrastrutture e della mobilit\u00e0 sostenibili, che si esprime sentita la Conferenza nazionale di coordinamento delle Autorit\u00e0 di sistema portuale di cui all'art. 11-ter della presente legge. Il documento di programmazione strategica di sistema non \u00e8 assoggettato alla procedura di valutazione ambientale strategica (VAS). \n 1-ter. Nei singoli porti amministrati dalle Autorit\u00e0 di sistema portuale l'ambito e l'assetto delle aree portuali e retro-portuali, individuati e delimitati nel DPSS, sono disegnati e specificati nel piano regolatore portuale (PRP), che individua analiticamente anche le caratteristiche e la destinazione funzionale delle aree interessate nonch\u00e9 i beni sottoposti al vincolo preordinato all'esproprio nel rispetto del testo unico delle disposizioni legislative e regolamentari in materia di espropriazione per pubblica utilit\u00e0, di cui al decreto del Presidente della Repubblica 8 giugno 2001, n. 327. Se la realizzazione di un'opera pubblica o di pubblica utilit\u00e0 non \u00e8 prevista dal PRP, il vincolo preordinato all'esproprio, ai sensi dell'art. 10, comma 1, del citato testo unico di cui al decreto del Presidente della Repubblica n. 327 del 2001, pu\u00f2 essere disposto dall'Autorit\u00e0 di sistema portuale, mediante una conferenza di servizi ai sensi dell'art. 14-ter della legge 7 agosto 1990, n. 241. Si applica quanto previsto dall' art. 13 del decreto-legge 16 luglio 2020, n. 76, convertito, con modificazioni, dalla legge 11 settembre 2020, n. 120. \n 1-quater. Le funzioni ammesse dai PRP nelle aree portuali sono esclusivamente quelle previste dall'art. 4, comma 3; nelle aree retro-portuali possono essere ammesse attivit\u00e0 accessorie alle funzioni previste dal citato art. 4, comma 3. \n 1-quinquies. La pianificazione delle aree portuali e retro-portuali \u00e8 competenza esclusiva dell'Autorit\u00e0 di sistema portuale, che vi provvede mediante l'approvazione del PRP. La pianificazione delle aree con funzione di interazione porto-citt\u00e0 \u00e8 di competenza del comune e della regione, secondo quanto previsto dalle disposizioni di legge applicabili, che vi provvedono previa acquisizione del parere dell'Autorit\u00e0 di sistema portuale. Ai fini dell'adozione degli strumenti urbanistici relativi ai collegamenti infrastrutturali di ultimo miglio di tipo viario e ferroviario nonch\u00e9 agli attraversamenti del centro urbano rilevanti ai fini dell'operativit\u00e0 del porto individuati nel DPSS, l'ente competente vi provvede previa acquisizione dell'intesa con l'Autorit\u00e0 di sistema portuale. Le Autorit\u00e0 di sistema portuale indicano al Ministero delle infrastrutture e della mobilit\u00e0 sostenibili e alle regioni le aree portuali e retro-portuali potenzialmente destinabili all'ubicazione delle piattaforme logistiche intermodali e all'ubicazione dei punti di scambio intermodale, nonch\u00e9 le aree potenzialmente destinabili alla costruzione di caselli autostradali funzionali alle nuove stazioni ferroviarie dell'alta velocit\u00e0 e dell'alta capacit\u00e0.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-02&atto.codiceRedazionale=24G00056&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:23:54.483637"}
{"text": "\n\n\nArt. 8\n Procedura di revisione della ZLS\n\n\n1. Il perimetro delle aree ricomprese nel Piano di sviluppo strategico della ZLS, come istituite ai sensi degli articoli 3 e 4, pu\u00f2 essere oggetto di rimodulazione in diminuzione o in aumento, nel rispetto del limite massimo della superficie complessivamente indicata per la regione nell'Allegato 1 al presente regolamento, fermo restando che gli effetti agevolativi, in relazione alle nuove aree, decorrono dall'entrata in vigore del decreto del Presidente del Consiglio dei ministri di cui al comma 3. \n\n\n\n2. Il Comitato di indirizzo di cui all'articolo 10, anche su iniziativa del Presidente della regione per le ZLS di cui all'articolo 3, comma 1, o dei Presidenti delle regioni interessate dalla modifica del perimetro, in caso di ZLS, istituite ai sensi dell'articolo 3, commi 4 e 5, o dell'articolo 4, predispone, ai fini della proposta di revisione, la documentazione relativa alle aree oggetto di rimodulazione, corredata di una relazione motivata sul piano tecnico ed economico, in coerenza con le linee e gli obiettivi del Piano di sviluppo strategico di cui all'articolo 5. La proposta \u00e8 trasmessa al Dipartimento per le politiche di coesione e per il Sud della Presidenza del Consiglio dei ministri che, nei successivi 30 giorni, ne valuta la coerenza con le linee e gli obiettivi del Piano di sviluppo strategico della ZLS di cui all'articolo 5, acquisendo le osservazioni di competenza del Ministero dell'economia e delle finanze con riguardo agli aspetti fiscali e doganali. \n\n\n\n3. In caso di esito positivo dell'istruttoria, la proposta di rimodulazione \u00e8 approvata con decreto del Presidente del Consiglio dei ministri, adottato su proposta del Ministro per gli affari europei, il Sud, le politiche di coesione e il PNRR. Se all'esito dell'istruttoria non \u00e8 possibile accogliere integralmente la proposta formulata dal Comitato di indirizzo, il decreto di cui al primo periodo \u00e8 adottato sentita la regione interessata. \n\n\n\n4. L'intera procedura si conclude entro 60 giorni dalla ricezione della proposta da parte del Dipartimento per le politiche di coesione e per il Sud. \n\n\n\n5. Ai fini dell'aggiornamento ovvero della modifica del Piano di sviluppo strategico della ZLS, si applicano le disposizioni di cui agli articoli 5 e 6. In caso di esito positivo dell'istruttoria, la proposta di modifica ovvero di aggiornamento \u00e8 approvata con decreto del Presidente del Consiglio dei ministri, adottato su proposta del Ministro per gli affari europei, il Sud, le politiche di coesione e il PNRR, di concerto con il Ministro dell'economia e delle finanze e con il Ministro delle infrastrutture e dei trasporti. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-02&atto.codiceRedazionale=24G00056&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:23:58.575648"}
{"text": "\n\n\nArt. 9\n Misure di organizzazione e funzionamento\n\n\n1. Gli organi di governo della ZLS sono il Comitato di indirizzo e la Cabina di regia. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-02&atto.codiceRedazionale=24G00056&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:24:02.663329"}
{"text": "\n\n\nArt. 10\n Comitato di indirizzo\n\n\n\n\n1. Il Comitato di indirizzo \u00e8 il soggetto per l'amministrazione della ZLS. \u00c8 istituito con decreto del Presidente del Consiglio dei ministri, su proposta del Presidente della regione, ed \u00e8 composto da: \n\na) il Presidente della regione o suo delegato, che lo presiede.\nIn caso di ZLS interregionale, la presidenza \u00e8 assegnata a uno dei Presidenti delle regioni interessate individuato nel Piano di sviluppo strategico, o a un suo delegato; \n\nb) il Presidente dell'Autorit\u00e0 di sistema portuale; \n\nc) un rappresentante del Dipartimento per le politiche di coesione e per il Sud della Presidenza del Consiglio dei ministri; \n\nd) un rappresentante del Ministero delle infrastrutture e dei trasporti; \n\ne) un rappresentante del Ministero delle imprese e del made in Italy; \n\nf) un rappresentante dei Consorzi di sviluppo industriale, laddove esistenti; \n\ng) il Presidente della provincia o delle province ricomprese, in tutto o in parte, nella ZLS, in qualit\u00e0 di uditore, o suo delegato; \n\nh) i Sindaci dei comuni ricompresi nella ZLS, in qualit\u00e0 di uditori, o loro delegati. \n\n\n\n\n2. Ai componenti del Comitato non spetta alcun compenso, indennit\u00e0 di carica, corresponsione di gettoni di presenza o rimborsi per spese di missione. Il Comitato di indirizzo si avvale, per l'esercizio delle funzioni amministrative e gestionali di una struttura tecnico-amministrativa di supporto, costituita all'interno dell'amministrazione regionale, e composta da personale appartenente alla medesima amministrazione e all'Autorit\u00e0 di sistema portuale, nonch\u00e9 della collaborazione degli uffici delle amministrazioni comunali ricomprese nella ZLS, i quali provvedono con le risorse umane, finanziarie e strumentali disponibili a legislazione vigente, senza nuovi o maggiori oneri per la finanza pubblica. \n\n\n\n\n\n3. Il Comitato di indirizzo adotta un proprio regolamento interno, che definisce: \n\na) la periodicit\u00e0 e le modalit\u00e0 di convocazione delle riunioni ordinarie, con cadenza almeno trimestrale, e di quelle straordinarie; \n\nb) le modalit\u00e0 delle deliberazioni e i requisiti per la validit\u00e0 delle stesse; \n\nc) le modalit\u00e0 e gli strumenti che assicurino la consultazione periodica degli enti locali sul cui territorio insiste la ZLS, nonch\u00e9 delle associazioni imprenditoriali e delle organizzazioni sindacali. \n\n\n\n\n4. Il Comitato di indirizzo pu\u00f2 individuare al proprio interno un componente cui delegare le azioni di attuazione in particolari aree o materie della ZLS, fermo restando la natura collegiale delle decisioni e tenendo conto delle funzioni precipue delle istituzioni rappresentate nel Comitato stesso. \n\n\n\n\n\n5. Il Comitato di indirizzo: \n\na) assicura gli strumenti che garantiscono l'insediamento e la piena operativit\u00e0 delle aziende presenti nella ZLS, nonch\u00e9 la promozione sistematica dell'area verso i potenziali investitori internazionali, l'utilizzo di servizi sia economici che tecnologici nell'ambito ZLS, l'accesso alle prestazioni di servizi da parte di terzi; \n\nb) promuove e implementa forme di collaborazione tra lo sportello unico amministrativo dell'Autorit\u00e0 di sistema portuale, di cui all'articolo 15-bis della legge 28 gennaio 1994, n. 84 e gli sportelli unici per le attivit\u00e0 produttive di cui all'articolo 1, comma 1, lettera m), del decreto del Presidente della Repubblica 7 settembre 2010, n. 160, istituiti presso i Comuni territorialmente competenti; \n\nc) definisce le condizioni di accesso alle infrastrutture esistenti e previste nel Piano di sviluppo strategico nel rispetto della normativa europea, delle normative vigenti in materia di sicurezza, nonch\u00e9 di cui all'articolo 6, comma 4, lettera b) della legge 28 gennaio 1994, n. 84, nonch\u00e9 delle disposizioni vigenti in materia di semplificazione previsti dagli articoli 18 e 20 del decreto legislativo 4 agosto 2016, n. 169; \n\nd) svolge la verifica per ciascuna impresa dell'avvio del programma di attivit\u00e0 economiche imprenditoriali o degli investimenti di natura incrementale, oggetto delle semplificazioni di cui all'articolo 5 del decreto-legge 20 giugno 2017 n. 91 ovvero di quelle previste dall'articolo 12 del presente decreto, e trasmette la relativa comunicazione all'Agenzia delle entrate ai fini dell'ammissione alle agevolazioni di cui all'articolo 1, comma 64, della legge n. 205 del 2017; \n\ne) si attiva per la sottoscrizione di protocolli e convenzioni tra le amministrazioni locali e statali interessate, volti a disciplinare procedure semplificate; \n\nf) effettua il controllo che le imprese beneficiarie mantengano la loro attivit\u00e0 nell'area ZLS per almeno sette anni dopo il completamento dell'investimento oggetto delle agevolazioni di cui all'articolo 1, comma 64, della legge n. 205 del 2017, e trasmette la relativa comunicazione all'Agenzia delle entrate, ai fini dell'adozione degli eventuali provvedimenti di revoca dei benefici concessi e goduti; \n\ng) assicura il rispetto del Piano di sviluppo strategico anche promuovendo iniziative di coordinamento degli obiettivi di sviluppo con la pianificazione e la programmazione regionale e dell'Autorit\u00e0 di Sistema Portuale; \n\nh) sovrintende all'espletamento delle procedure di autorizzazione per gli accordi o le convenzioni quadro che si intenda stipulare con le banche e gli intermediari finanziari; \n\ni) assicura l'individuazione del soggetto responsabile dell'inserimento dei dati identificativi di ogni singola iniziativa, nonch\u00e9 dei dati di avanzamento delle iniziative stesse nel sistema di monitoraggio unitario istituito presso il Ministero dell'economia e delle finanze - Dipartimento della Ragioneria generale dello Stato; \n\nl) propone le modifiche al perimetro della ZLS ai sensi dell'articolo 8, comma 2, fermo restando il rispetto del limite massimo delle superfici indicate per ciascuna regione nell'Allegato 1. \n\n\n\n\n6. Le regioni promuovono la stipula di appositi protocolli con le Prefetture territorialmente competenti, ai fini della verifica dei profili di legalit\u00e0, con riguardo all'attuazione degli interventi previsti nelle aree ZLS. \n\n\n\n Note all'art. 10: \n - Si riporta l'art. 15-bis della citata legge 28 gennaio 1994, n. 84: \n \u00abArt. 15-bis (Sportello unico amministrativo). - 1.\n Presso la Autorit\u00e0 di sistema portuale opera lo Sportello Unico Amministrativo (SUA) che, per tutti i procedimenti amministrativi ed autorizzativi concernenti le attivit\u00e0 economiche, ad eccezione di quelli concernenti lo Sportello unico doganale e dei controlli e la sicurezza, svolge funzione unica di front office rispetto ai soggetti deputati ad operare in porto. Il Comitato di gestione, su proposta del Presidente dell'Autorit\u00e0 di sistema portuale e sentito l'Organismo di partenariato della risorsa mare di cui all'art. 11-bis, approva il regolamento che disciplina l'organizzazione, il funzionamento e il monitoraggio dello Sportello unico amministrativo, secondo Linee guida approvate dal Ministero delle infrastrutture e dei trasporti. \n 1-bis Il Presidente dell'Autorit\u00e0 di sistema portuale vigila sul corretto funzionamento dello Sportello unico amministrativo, anche al fine di segnalare, nell'ambito della Conferenza nazionale di coordinamento di cui all'art. 11-ter, eventuali prassi virtuose da adottare o eventuali disfunzioni da correggere.\u00bb. \n - Si riporta l'art. 1, comma 1, del decreto del Presidente della Repubblica 7 settembre 2010, n. 160 (Regolamento per la semplificazione ed il riordino della disciplina sullo sportello unico per le attivit\u00e0 produttive, ai sensi dell'art. 38, comma 3, del decreto-legge 25 giugno 2008, n. 112, convertito, con modificazioni, dalla legge 6 agosto 2008, n. 133): \n \u00abArt. 1 (Definizioni). - 1. Ai fini del presente regolamento si intende per: \n a) \"agenzia per le imprese\" (di seguito denominata: \"Agenzia\"): il soggetto privato, accreditato ai sensi dell'art. 38, comma 4, del decreto-legge 25 giugno 2008, n. 112, convertito, con modificazioni, dalla legge 6 agosto 2008, n. 133; \n b) \"amministrazioni\": le amministrazioni dello Stato, gli enti pubblici territoriali, gli altri enti pubblici non economici, gli organismi di diritto pubblico; \n c) \"camere di commercio\": le camere di commercio, industria, artigianato e agricoltura, di cui alla legge 29 dicembre 1993, n. 580; \n d) \"CAD\": il Codice dell'amministrazione digitale di cui al decreto legislativo 7 marzo 2005, n. 82; \n e) \"comunicazione unica\": l'istituto di cui all'art. 9 del decreto-legge 31 gennaio 2007, n. 7, convertito, con modificazioni, dalla legge 2 aprile 2007, n. 40; \n f) \"decreto-legge\": il decreto-legge 25 giugno 2008, n. 112, convertito con modificazioni dalla legge 6 agosto 2008, n. 133; \n g) \"SCIA\": la segnalazione certificata di inizio attivit\u00e0 ai sensi dell'art. 19 della legge 7 agosto 1990, n. 241, come sostituito dall'art. 49, comma 4-bis, del decreto-legge 31 maggio 2010, n. 78, convertito, con modificazioni, dalla legge 30 luglio 2010, n. 122, in cui la ricevuta della segnalazione costituisce titolo autorizzatorio ai sensi dell'art. 38, comma 3, lettere e) ed f), del decreto-legge; \n h) \"dichiarazione di conformit\u00e0\": l'attestazione della sussistenza dei requisiti previsti dalla normativa per la realizzazione, la trasformazione, il trasferimento e la cessazione dell'esercizio dell'attivit\u00e0 di impresa; \n i) \"attivit\u00e0 produttive\": le attivit\u00e0 di produzione di beni e servizi, incluse le attivit\u00e0 agricole, commerciali e artigianali, le attivit\u00e0 turistiche e alberghiere, i servizi resi dalle banche e dagli intermediari finanziari e i servizi di telecomunicazioni, di cui alla lettera b), comma 3, dell'art. 38 del decreto-legge; \n j) \"impianti produttivi\": i fabbricati, gli impianti e altri luoghi in cui si svolgono tutte o parte delle fasi di produzione di beni e servizi; \n k) \"portale\": il sito web impresainungiorno di riferimento per imprese e soggetti da esse delegati, che consente di ottenere informazioni e interoperare telematicamente con gli Enti coinvolti nelle diverse fasi relative ad attivit\u00e0 produttive e di prestazione di servizi, anche attraverso le regole tecniche del Sistema pubblico di connettivit\u00e0; \n l) \"registro imprese\": il registro di cui all'art. 8 della legge 29 dicembre 1993, n. 580, istituito presso la camera di commercio e tenuto dall'Ufficio competente in conformit\u00e0 agli articoli 2188 e seguenti del Codice civile, sotto la vigilanza di un giudice delegato dal Presidente del Tribunale del capoluogo di provincia; \n m) \"sportello unico per le attivit\u00e0 produttive\" (di seguito denominato: \"SUAP\"): l'unico punto di accesso per il richiedente in relazione a tutte le vicende amministrative riguardanti la sua attivit\u00e0 produttiva, che fornisce una risposta unica e tempestiva in luogo di tutte le pubbliche amministrazioni, comunque coinvolte nel procedimento; \n n) \"sistema INA-SAIA\": il sistema di servizi che consente l'interconnessione e lo scambio anagrafico fra i comuni e le pubbliche amministrazioni; \n o) \"sistema pubblico di connettivit\u00e0\" (di seguito denominato: \"SPC\"): l'insieme di infrastrutture tecnologiche tecniche per lo sviluppo, la condivisione, l'integrazione e la diffusione del patrimonio informativo e dei dati della pubblica amministrazione, necessarie per assicurare l'interoperabilit\u00e0 di base ed evoluta e la cooperazione applicativa dei sistemi informatici e dei flussi informativi, garantendo la sicurezza, la riservatezza delle informazioni, nonch\u00e9 la salvaguardia e l'autonomia del patrimonio informativo di ciascuna pubblica amministrazione; \n p) \"interoperabilit\u00e0\": la capacit\u00e0 di un sistema o di un prodotto informatico di cooperare con altri sistemi o prodotti, nel rispetto delle disposizioni del CAD e delle regole tecniche del SPC.\u00bb. \n - Si riporta il comma 4 dell'art. 6 della citata legge 28 gennaio 1994, n. 84: \n \u00ab4. L'Autorit\u00e0 di sistema portuale nel perseguimento degli obiettivi e delle finalit\u00e0 di cui all'art. 1 svolge i seguenti compiti: \n a) indirizzo, programmazione, coordinamento, regolazione, promozione e controllo, anche mediante gli uffici territoriali portuali secondo quanto previsto all'art. 6-bis, comma 1, lettera c), delle operazioni e dei servizi portuali, delle attivit\u00e0 autorizzatorie e concessorie di cui agli articoli 16, 17 e 18 e delle altre attivit\u00e0 commerciali ed industriali esercitate nei porti e nelle circoscrizioni territoriali. All'Autorit\u00e0 di sistema portuale sono, altres\u00ec, conferiti poteri di ordinanza, anche in riferimento alla sicurezza rispetto a rischi di incidenti connessi alle attivit\u00e0 e alle condizioni di igiene sul lavoro ai sensi dell'art. 24; \n b) manutenzione ordinaria e straordinaria delle parti comuni nell'ambito portuale, ivi compresa quella per il mantenimento dei fondali; \n c) affidamento e controllo delle attivit\u00e0 dirette alla fornitura a titolo oneroso agli utenti portuali di servizi di interesse generale, non coincidenti n\u00e9 strettamente connessi alle operazioni portuali di cui all'art. 16, comma 1; \n d) coordinamento delle attivit\u00e0 amministrative esercitate dagli enti e dagli organismi pubblici nell'ambito dei porti e nelle aree demaniali marittime comprese nella circoscrizione territoriale; \n e) amministrazione in via esclusiva delle aree e dei beni del demanio marittimo ricompresi nella propria circoscrizione, in forza di quanto previsto dalla presente legge e dal codice della navigazione, fatte salve le eventuali competenze regionali e la legislazione speciale per la salvaguardia di Venezia e della sua laguna. Per la gestione delle attivit\u00e0 inerenti le funzioni sul demanio marittimo le Autorit\u00e0 di sistema portuale si avvalgono del Sistema informativo del demanio marittimo (S.I.D.); \n f) promozione e coordinamento di forme di raccordo con i sistemi logistici retro-portuali e interportuali.\u00bb. \n - Si riportano gli articoli 18 e 20 del decreto legislativo 4 agosto 2016, n. 169 (Riorganizzazione, razionalizzazione e semplificazione della disciplina concernente le Autorit\u00e0 portuali di cui alla legge 28 gennaio 1994, n. 84, in attuazione dell'art. 8, comma 1, lettera f), della legge 7 agosto 2015, n. 124): \n \u00abArt. 18 (Introduzione dell'art. 15-bis alla legge 28 gennaio 1994, n. 84). - 1. Dopo l'art. 15 della legge 28 gennaio 1994, n. 84, \u00e8 inserito il seguente: \n \"Art. 15-bis (Sportello unico amministrativo). - 1. Presso la AdSP opera lo Sportello Unico Amministrativo (SUA) che, per tutti i procedimenti amministrativi ed autorizzativi concernenti le attivit\u00e0 economiche, ad eccezione di quelli concernenti lo Sportello unico doganale e dei controlli e la sicurezza, svolge funzione unica di front office rispetto ai soggetti deputati ad operare in porto.\".\u00bb \n \u00abArt. 20 (Sportello unico doganale e dei controlli).\n - 1. Allo sportello unico doganale di cui all'art. 4, comma 57, della legge 24 dicembre 2003, n. 350, sono attribuiti, altres\u00ec, la competenza nonch\u00e9 i controlli relativi a tutti gli adempimenti connessi all'entrata e uscita delle merci nel o dal territorio nazionale. Il coordinamento si applica, oltre che sui procedimenti derivanti dall'applicazione delle norme unionali gi\u00e0 previsti dal predetto sportello unico doganale, anche su quelli disposti da altre Amministrazioni o organi dello Stato. I controlli, ad esclusione di quelli disposti dall'Autorit\u00e0 Giudiziaria e di quelli svolti dagli organi competenti per la sicurezza dello Stato e dalle forze di polizia, sono coordinati dall'ufficio doganale e si eseguono contemporaneamente e nello stesso luogo. Conseguentemente il predetto sportello unico doganale assume la denominazione di \"Sportello unico doganale e dei controlli\". \n 2. Con decreto del Presidente del Consiglio dei ministri, su proposta del Ministro dell'economia e delle finanze, di concerto con i Ministeri interessati, sono individuate le risorse umane, strumentali e finanziarie per lo svolgimento dei compiti di cui al comma 1, di cui l'Ufficio doganale pu\u00f2 avvalersi, senza nuovi o maggiori oneri a carico della finanza pubblica. \n 3. Le amministrazioni che a qualsiasi titolo effettuano controlli sulle merci presentate in dogana concludono i rispettivi procedimenti di competenza entro il termine di un'ora per il controllo documentale e di cinque ore per il controllo fisico delle merci. I suddetti termini decorrono dal momento in cui le amministrazioni dispongono di tutti gli elementi informativi e sono soddisfatte le condizioni previste dalla normativa vigente per l'effettuazione dei controlli. Quando i controlli richiedono accertamenti di natura tecnica o prelevamento di campioni si applicano i termini di esecuzione stabiliti dalla normativa dell'Unione europea o dai protocolli di settore.\u00bb. \n - Si riporta l'art. 5 del decreto-legge 20 giugno 2017 n. 91 (Disposizioni urgenti per la crescita economica nel Mezzogiorno.), convertito, con modificazioni, dalla legge 3 agosto 2017, n. 123. \n \u00abArt. 5 (Benefici fiscali e semplificazioni). - 1. Le nuove imprese e quelle gi\u00e0 esistenti, che avviano un programma di attivit\u00e0 economiche imprenditoriali o di investimenti di natura incrementale nella ZES unica, possono usufruire delle seguenti tipologie di agevolazioni: \n a) l'attivit\u00e0 economica nella ZES unica \u00e8 libera, nel rispetto delle norme nazionali ed europee sull'esercizio dell'attivit\u00e0 d'impresa. Al fine di semplificare ed accelerare l'insediamento, la realizzazione e lo svolgimento dell'attivit\u00e0 economica nella ZES unica sono disciplinati i seguenti criteri derogatori alla normativa vigente, procedure semplificate e regimi procedimentali speciali applicabili. Per la celere definizione dei procedimenti amministrativi, sono ridotti di un terzo i termini di cui: agli articoli 2 e 19 della legge 7 agosto 1990, n. 241; al decreto legislativo 3 aprile 2006, n. 152, in materia di valutazione d'impatto ambientale (VIA), valutazione ambientale strategica (VAS) e autorizzazione integrata ambientale (AIA); al regolamento di cui al decreto del Presidente della Repubblica 13 marzo 2013, n. 59, in materia di autorizzazione unica ambientale (AUA); al codice di cui al decreto legislativo 22 gennaio 2004, n. 42, e al regolamento di cui al decreto del Presidente della Repubblica 13 febbraio 2017, n. 31, in materia di autorizzazione paesaggistica; al testo unico di cui al decreto del Presidente della Repubblica 6 giugno 2001, n. 380, in materia edilizia; alla legge 28 gennaio 1994, n. 84, in materia di concessioni demaniali portuali; \n a-bis) \n a-ter) presso ogni Commissario straordinario di cui all'art. 4, comma 6, opera uno sportello unico digitale presso il quale i soggetti interessati ad avviare una nuova attivit\u00e0 soggetta all'autorizzazione unica di cui all'art. 5-bis, presentano il proprio progetto. Lo sportello unico \u00e8 reso disponibile anche in lingua inglese e opera secondo i migliori standard tecnologici, con carattere di interoperabilit\u00e0 rispetto ai sistemi e alle piattaforme digitali in uso presso gli enti coinvolti nell'istruttoria del procedimento. Ciascun Commissario rende noto, con avviso pubblicato nel proprio sito internet istituzionale, entro sei mesi dalla data di entrata in vigore della presente disposizione, la data a partire dalla quale lo sportello \u00e8 reso disponibile. Nelle more della piena operativit\u00e0 dello sportello unico digitale, le domande di autorizzazione unica sono presentate allo sportello unico per le attivit\u00e0 produttive (SUAP) territorialmente competente di cui all'art. 38 comma 3 del decreto legge 25 giugno 2008, n. 112, convertito con modificazioni dalla legge 6 agosto 2008, n. 133, che le trasmette al Commissario con le modalit\u00e0 determinate mediante accordo tra questo e gli enti titolari dei SUAP; \n a-quater \n a-quinquies) \n a-sexies) \n a-septies) al fine di incentivare il recupero delle potenzialit\u00e0 nell'Area portuale di Taranto e sostenere l'occupazione, \u00e8 istituita la Zona franca doganale interclusa ai sensi del regolamento (UE) n. 952/2013 del Parlamento europeo e del Consiglio, del 9 ottobre 2013, la cui perimetrazione \u00e8 definita dall'Autorit\u00e0 di sistema portuale del Mare Ionio ed approvata con determinazione del direttore dell'Agenzia delle dogane e dei monopoli; \n b) accesso alle infrastrutture esistenti e previste nel Piano di sviluppo strategico della ZES di cui all'art. 4, comma 5, alle condizioni definite dal soggetto per l'amministrazione, ai sensi della legge 28 gennaio 1994, n. 84, e successive modificazioni e integrazioni, nel rispetto della normativa europea e delle norme vigenti in materia di sicurezza, nonch\u00e9 delle disposizioni vigenti in materia di semplificazione previste dagli articoli 18 e 20 del decreto legislativo 4 agosto 2016, n. 169. \n 1-bis. I termini di cui al comma 1 previsti per il rilascio di autorizzazioni, approvazioni, intese, concerti, pareri, concessioni, accertamenti di conformit\u00e0 alle prescrizioni delle norme e dei piani urbanistici ed edilizi, nulla osta ed atti di assenso, comunque denominati, degli enti locali, regionali, delle amministrazioni centrali nonch\u00e9 di tutti gli altri competenti enti e agenzie sono da considerarsi perentori.\n Decorsi inutilmente tali termini, gli atti si intendono resi in senso favorevole. \n 2. Per rafforzare la struttura produttiva delle Zone economiche speciali (ZES) mediante lo strumento agevolativo denominato \u00abcontratto di sviluppo\u00bb, di cui all'art. 43 del decreto-legge 25 giugno 2008, n. 112, convertito, con modificazioni, dalla legge 6 agosto 2008, n. 133, \u00e8 stanziata la somma complessiva di 250 milioni di euro, a valere sul Fondo per lo sviluppo e la coesione programmazione 2021-2027, di cui 50 milioni per il 2022 e 100 milioni per ciascuno degli anni 2023 e 2024. Le predette risorse sono assegnate con delibera del Comitato interministeriale per la programmazione economica e lo sviluppo sostenibile al Ministero dello sviluppo economico, nell'ambito del Piano di sviluppo e coesione, programmazione 2021-2027, di competenza del predetto Ministero, con specifica destinazione al finanziamento addizionale delle iniziative imprenditoriali nella ZES unica. Il Ministero dello sviluppo economico, d'intesa con il Dipartimento per le politiche di coesione della Presidenza del Consiglio dei ministri, definisce con apposite direttive le aree tematiche e gli indirizzi operativi per la gestione degli interventi, nonch\u00e9 le modalit\u00e0 di vigilanza e monitoraggio sull'attuazione degli interventi finanziati e sui risultati conseguiti. La valutazione delle singole iniziative segue criteri di massima semplificazione e riduzione dei tempi, secondo quanto gi\u00e0 previsto dai decreti di cui all'art. 3, comma 4, del decreto-legge 21 giugno 2013, n. 69, convertito, con modificazioni, dalla legge 9 agosto 2013, n. 98. \n 2-bis. Gli interventi relativi agli oneri di urbanizzazione primaria di cui all'art. 16, comma 7, del testo unico di cui al decreto del Presidente della Repubblica 6 giugno 2001, n. 380, per le imprese beneficiarie delle agevolazioni che effettuano gli investimenti ammessi al credito d'imposta di cui al comma 2, sono realizzati entro il termine perentorio di novanta giorni dalla presentazione della relativa istanza da parte delle imprese ai gestori dei servizi di pubblica utilit\u00e0.\n In caso di ritardo si applica l'art. 2-bis della legge 7 agosto 1990, n. 241. \n 3. \n 4. \n 5. \n 6. L'Agenzia per la coesione territoriale assicura, con cadenza almeno semestrale, il monitoraggio degli interventi e degli incentivi concessi, riferendo al Presidente del Consiglio dei ministri, o al Ministro delegato per la coesione territoriale e il Mezzogiorno, sull'andamento delle attivit\u00e0 e sull'efficacia delle misure di incentivazione concesse, avvalendosi di un piano di monitoraggio concordato con il soggetto per l'amministrazione di cui all'art. 4, comma 6, sulla base di indicatori di avanzamento fisico, finanziario e procedurale definiti con il decreto di cui all'art. 4, comma 3.\n L'Agenzia per la coesione affida i servizi tecnologici per la realizzazione dello sportello unico digitale e per la sua messa in funzione, mediante procedura di evidenza pubblica, ovvero si avvale, mediante convenzione, di piattaforme gi\u00e0 in uso ad altri enti o amministrazioni.\n Gli oneri, nella misura massima di 2,5 milioni di euro, sono posti a carico del PON Governance 2014/2020 e in particolare sulla quota React UE assegnata al programma nello specifico Asse di Assistenza Tecnica e Capacit\u00e0 amministrativa di cui alla Decisione della Commissione Europea C(2021) 7145 del 29 settembre 2021\u00bb. \n - Per il testo dell'art. 1, comma 64, della legge 27 dicembre 2017, n. 205, si veda nelle note alle premesse. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-02&atto.codiceRedazionale=24G00056&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:24:06.765085"}
{"text": "\n\n\nArt. 11\n Cabina di regia ZLS\n\n\n1. \u00c8 istituita, presso la Presidenza del Consiglio dei ministri, la Cabina di regia ZLS con compiti di coordinamento generale delle politiche in ambito ZLS, finalizzate a garantirne la piena operativit\u00e0 e l'azione sinergica. \n\n\n\n2. La Cabina di regia ZLS \u00e8 presieduta dal Ministro per gli affari europei, il Sud, le politiche di coesione e il PNRR ed \u00e8 composta dal Ministro per gli affari regionali e le autonomie, dal Ministro per la pubblica amministrazione, dal Ministro dell'economia e delle finanze, dal Ministro delle infrastrutture e dei trasporti, dal Ministro delle imprese e del made in Italy, dai Presidenti delle regioni e delle Province autonome in cui sono istituite le ZLS e dai presidenti dei Comitati di indirizzo delle ZLS, qualora diversi dai Presidenti delle regioni, nonch\u00e9 dagli altri Ministri competenti in base all'ordine del giorno. \n\n\n\n3. La Cabina di regia \u00e8 convocata dal Ministro per gli affari europei, il Sud, le politiche di coesione e il PNRR, periodicamente, e comunque almeno una volta ogni tre mesi, al fine di verificare e monitorare gli interventi nelle ZLS, l'andamento delle attivit\u00e0 e l'efficacia delle misure di incentivazione concesse. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-02&atto.codiceRedazionale=24G00056&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:24:10.857129"}
{"text": "\n\n\nArt. 12\n Misure di semplificazione\n\n\n1. Ai sensi dell'articolo 1, comma 65, della legge n. 205 del 2017, i progetti inerenti alle attivit\u00e0 economiche ovvero all'insediamento di attivit\u00e0 industriali, produttive e logistiche all'interno della ZLS, non soggetti a segnalazione certificata di inizio d'attivit\u00e0 o a comunicazione, sono soggetti ad autorizzazione unica, nel rispetto delle normative vigenti in materia di valutazione di impatto ambientale. L'autorizzazione unica, ove necessario, costituisce variante agli strumenti urbanistici e di pianificazione territoriale, ad eccezione del piano paesaggistico regionale. Fatto salvo quanto previsto dalle norme vigenti in materia di autorizzazione di impianti e infrastrutture energetiche ed in materia di opere ed altre attivit\u00e0 ricadenti nella competenza territoriale delle Autorit\u00e0 di sistema portuale e degli aeroporti, le opere per la realizzazione di progetti inerenti alle attivit\u00e0 economiche ovvero all'insediamento di attivit\u00e0 industriali, produttive e logistiche nell'area ZLS da parte di soggetti pubblici e privati sono di pubblica utilit\u00e0, indifferibili ed urgenti. \n\n\n\n2. Nel procedimento di autorizzazione unica confluiscono tutti gli atti di autorizzazione, assenso e nulla osta comunque denominati, previsti dalla vigente legislazione in relazione all'opera da eseguire, al progetto da approvare o all'attivit\u00e0 da intraprendere nell'area ZLS. La domanda di autorizzazione \u00e8 presentata allo sportello unico individuato dalla regione ai sensi dell'articolo 5, comma 1, lettera e), ovvero, nelle more della sua istituzione, al SUAP territorialmente competente, che la trasmettono all'Autorit\u00e0 competente al rilascio, individuata dalla regione secondo quanto previsto dal successivo comma 3, la quale vi provvede in esito ad apposita conferenza di servizi, in applicazione degli articoli 14-bis e seguenti della legge 7 agosto 1990, n. 241. Sono fatte salve le norme di maggiore semplificazione previste da leggi regionali. \n\n\n\n3. La regione individua, anche nell'ambito del proprio ordinamento, l'Autorit\u00e0 regionale o locale che provvede al rilascio dell'autorizzazione unica di cui al comma 1. \n\n\n\n\n\n4. Le nuove imprese e quelle gi\u00e0 esistenti, che avviano un programma di attivit\u00e0 economiche imprenditoriali o di investimenti di natura incrementale in tutta l'area ZLS, usufruiscono, altres\u00ec, delle seguenti misure di semplificazione: \n\na) sono ridotti di un terzo i termini di cui: agli articoli 2 e 19 della legge 7 agosto 1990, n. 241; al decreto legislativo 3 aprile 2006, n. 152, in materia di valutazione d'impatto ambientale (VIA), valutazione ambientale strategica (VAS) e autorizzazione integrata ambientale (AIA); al regolamento di cui al decreto del Presidente della Repubblica 13 marzo 2013, n. 59, in materia di autorizzazione unica ambientale (AUA); al codice di cui al decreto legislativo 22 gennaio 2004, n. 42, e al regolamento di cui al decreto del Presidente della Repubblica 13 febbraio 2017, n. 31, in materia di autorizzazione paesaggistica; al testo unico di cui al decreto del Presidente della Repubblica 6 giugno 2001, n. 380, in materia edilizia; alla legge 28 gennaio 1994, n. 84, in materia di concessioni demaniali portuali; \n\nb) fatto salvo quanto previsto dall'articolo 38 del decreto legislativo 31 marzo 2023, n. 36, con riguardo alla localizzazione ed alla approvazione del progetto delle opere, eventuali autorizzazioni, licenze, permessi, concessioni o nulla osta, comunque denominati, la cui adozione richiede l'acquisizione di pareri, intese, concerti o altri atti di assenso di competenza di pi\u00f9 amministrazioni sono adottati ai sensi dell'articolo 14-bis della legge 7 agosto 1990, n. 241; i termini ivi previsti sono ridotti della met\u00e0 e sono altres\u00ec ridotti alla met\u00e0 i termini di cui all'articolo 17-bis, comma 1, della citata legge n. 241 del 1990; \n\nc) i termini di cui alle lettere a) e b) previsti per il rilascio di autorizzazioni, approvazioni, intese, concerti, pareri, concessioni, accertamenti di conformit\u00e0 alle prescrizioni delle norme e dei piani urbanistici ed edilizi, nulla osta ed atti di assenso, comunque denominati, degli enti locali, regionali, delle amministrazioni centrali, nonch\u00e9 di tutti gli altri competenti enti e agenzie sono da considerarsi perentori e, decorsi inutilmente tali termini, gli atti si intendono resi in senso favorevole; \n\nd) per le imprese beneficiarie delle agevolazioni previste dall'articolo 1, comma 64, della legge n. 205 del 2017 in relazione agli investimenti effettuati nelle zone ammissibili agli aiuti a finalit\u00e0 regionale a norma dell'articolo 107, paragrafo 3), lettera c), del Trattato sul funzionamento dell'Unione europea, gli interventi relativi agli oneri di urbanizzazione primaria di cui all'articolo 16, comma 7, del testo unico di cui al decreto del Presidente della Repubblica 6 giugno 2001, n. 380, sono realizzati entro il termine perentorio di novanta giorni dalla presentazione della relativa istanza da parte delle imprese ai gestori dei servizi di pubblica utilit\u00e0. In caso di ritardo si applica l'articolo 2-bis della legge 7 agosto 1990, n. 241. \n\n\n\n\n5. Nelle ZLS e nelle ZLS interregionali possono essere istituite zone franche doganali intercluse ai sensi del regolamento (UE) n. 952/2013 del Parlamento europeo e del Consiglio, del 9 ottobre 2013, che istituisce il codice doganale dell'Unione, e dei relativi atti di delega e di esecuzione. La perimetrazione delle zone franche doganali \u00e8 proposta da ciascun Comitato di indirizzo ed \u00e8 approvata con determinazione del direttore dell'Agenzia delle dogane e dei monopoli, da adottare entro sessanta giorni dalla proposta. \n\n\n\n Note all'art. 12: \n - Per il testo dell'art. 1, comma 65, della legge 27 dicembre 2017, n. 205, si veda nelle note alle premesse. \n - Si riportano gli artt. 14-bis e seguenti della legge 7 agosto 1990, n. 241 (Nuove norme in materia di procedimento amministrativo e di diritto di accesso ai documenti amministrativi): \n \u00abArt. 14-bis (Conferenza semplificata). - 1. La conferenza decisoria di cui all'art. 14, comma 2, si svolge in forma semplificata e in modalit\u00e0 asincrona, salvo i casi di cui ai commi 6 e 7. Le comunicazioni avvengono secondo le modalit\u00e0 previste dall'art. 47 del decreto legislativo 7 marzo 2005, n. 82. \n 2. La conferenza \u00e8 indetta dall'amministrazione procedente entro cinque giorni lavorativi dall'inizio del procedimento d'ufficio o dal ricevimento della domanda, se il procedimento \u00e8 ad iniziativa di parte. A tal fine l'amministrazione procedente comunica alle altre amministrazioni interessate: \n a) l'oggetto della determinazione da assumere, l'istanza e la relativa documentazione ovvero le credenziali per l'accesso telematico alle informazioni e ai documenti utili ai fini dello svolgimento dell'istruttoria; \n b) il termine perentorio, non superiore a quindici giorni, entro il quale le amministrazioni coinvolte possono richiedere, ai sensi dell'art. 2, comma 7, integrazioni documentali o chiarimenti relativi a fatti, stati o qualit\u00e0 non attestati in documenti gi\u00e0 in possesso dell'amministrazione stessa o non direttamente acquisibili presso altre pubbliche amministrazioni; \n c) il termine perentorio, comunque non superiore a quarantacinque giorni, entro il quale le amministrazioni coinvolte devono rendere le proprie determinazioni relative alla decisione oggetto della conferenza, fermo restando l'obbligo di rispettare il termine finale di conclusione del procedimento. Se tra le suddette amministrazioni vi sono amministrazioni preposte alla tutela ambientale, paesaggistico-territoriale, dei beni culturali, o alla tutela della salute dei cittadini, ove disposizioni di legge o i provvedimenti di cui all'art. 2 non prevedano un termine diverso, il suddetto termine \u00e8 fissato in novanta giorni; \n d) la data della eventuale riunione in modalit\u00e0 sincrona di cui all'art. 14-ter, da tenersi entro dieci giorni dalla scadenza del termine di cui alla lettera c), fermo restando l'obbligo di rispettare il termine finale di conclusione del procedimento. \n 3. Entro il termine di cui al comma 2, lettera c), le amministrazioni coinvolte rendono le proprie determinazioni, relative alla decisione oggetto della conferenza. Tali determinazioni, congruamente motivate, sono formulate in termini di assenso o dissenso e indicano, ove possibile, le modifiche eventualmente necessarie ai fini dell'assenso. Le prescrizioni o condizioni eventualmente indicate ai fini dell'assenso o del superamento del dissenso sono espresse in modo chiaro e analitico e specificano se sono relative a un vincolo derivante da una disposizione normativa o da un atto amministrativo generale ovvero discrezionalmente apposte per la migliore tutela dell'interesse pubblico. \n 4. Fatti salvi i casi in cui disposizioni del diritto dell'Unione europea richiedono l'adozione di provvedimenti espressi, la mancata comunicazione della determinazione entro il termine di cui al comma 2, lettera c), ovvero la comunicazione di una determinazione priva dei requisiti previsti dal comma 3, equivalgono ad assenso senza condizioni. Restano ferme le responsabilit\u00e0 dell'amministrazione, nonch\u00e9 quelle dei singoli dipendenti nei confronti dell'amministrazione, per l'assenso reso, ancorch\u00e9 implicito. \n 5. Scaduto il termine di cui al comma 2, lettera c), l'amministrazione procedente adotta, entro cinque giorni lavorativi, la determinazione motivata di conclusione positiva della conferenza, con gli effetti di cui all'art. 14-quater, qualora abbia acquisito esclusivamente atti di assenso non condizionato, anche implicito, ovvero qualora ritenga, sentiti i privati e le altre amministrazioni interessate, che le condizioni e prescrizioni eventualmente indicate dalle amministrazioni ai fini dell'assenso o del superamento del dissenso possano essere accolte senza necessit\u00e0 di apportare modifiche sostanziali alla decisione oggetto della conferenza. Qualora abbia acquisito uno o pi\u00f9 atti di dissenso che non ritenga superabili, l'amministrazione procedente adotta, entro il medesimo termine, la determinazione di conclusione negativa della conferenza che produce l'effetto del rigetto della domanda.\n Nei procedimenti a istanza di parte la suddetta determinazione produce gli effetti della comunicazione di cui all'art. 10-bis. L'amministrazione procedente trasmette alle altre amministrazioni coinvolte le eventuali osservazioni presentate nel termine di cui al suddetto articolo e procede ai sensi del comma 2. Dell'eventuale mancato accoglimento di tali osservazioni \u00e8 data ragione nell'ulteriore determinazione di conclusione della conferenza. \n 6. Fuori dei casi di cui al comma 5, l'amministrazione procedente, ai fini dell'esame contestuale degli interessi coinvolti, svolge, nella data fissata ai sensi del comma 2, lettera d), la riunione della conferenza in modalit\u00e0 sincrona, ai sensi dell'art.\n 14-ter. \n 7. Ove necessario, in relazione alla particolare complessit\u00e0 della determinazione da assumere, l'amministrazione procedente pu\u00f2 comunque procedere direttamente in forma simultanea e in modalit\u00e0 sincrona, ai sensi dell'art. 14-ter. In tal caso indice la conferenza comunicando alle altre amministrazioni le informazioni di cui alle lettere a) e b) del comma 2 e convocando la riunione entro i successivi quarantacinque giorni.\n L'amministrazione procedente pu\u00f2 altres\u00ec procedere in forma simultanea e in modalit\u00e0 sincrona su richiesta motivata delle altre amministrazioni o del privato interessato avanzata entro il termine perentorio di cui al comma 2, lettera b). In tal caso la riunione \u00e8 convocata nei successivi quarantacinque giorni. \n Art. 14-ter (Conferenza simultanea). - 1. La prima riunione della conferenza di servizi in forma simultanea e in modalit\u00e0 sincrona si svolge nella data previamente comunicata ai sensi dell'art. 14-bis, comma 2, lettera d), ovvero nella data fissata ai sensi dell'art. 14-bis, comma 7, con la partecipazione contestuale, ove possibile anche in via telematica, dei rappresentanti delle amministrazioni competenti. \n 2. I lavori della conferenza si concludono non oltre quarantacinque giorni decorrenti dalla data della riunione di cui al comma 1. Nei casi di cui all'art. 14-bis, comma 7, qualora siano coinvolte amministrazioni preposte alla tutela ambientale, paesaggistico-territoriale, dei beni culturali e della salute dei cittadini, il termine \u00e8 fissato in novanta giorni. Resta fermo l'obbligo di rispettare il termine finale di conclusione del procedimento. \n 3. Ciascun ente o amministrazione convocato alla riunione \u00e8 rappresentato da un unico soggetto abilitato ad esprimere definitivamente e in modo univoco e vincolante la posizione dell'amministrazione stessa su tutte le decisioni di competenza della conferenza, anche indicando le modifiche progettuali eventualmente necessarie ai fini dell'assenso. \n 4. Ove alla conferenza partecipino anche amministrazioni non statali, le amministrazioni statali sono rappresentate da un unico soggetto abilitato ad esprimere definitivamente in modo univoco e vincolante la posizione di tutte le predette amministrazioni, nominato, anche preventivamente per determinate materie o determinati periodi di tempo, dal Presidente del Consiglio dei ministri, ovvero, ove si tratti soltanto di amministrazioni periferiche, dal Prefetto. Ferma restando l'attribuzione del potere di rappresentanza al suddetto soggetto, le singole amministrazioni statali possono comunque intervenire ai lavori della conferenza in funzione di supporto. Le amministrazioni di cui all'art. 14-quinquies, comma 1, prima della conclusione dei lavori della conferenza, possono esprimere al suddetto rappresentante il proprio dissenso ai fini di cui allo stesso comma. \n 5. Ciascuna regione e ciascun ente locale definisce autonomamente le modalit\u00e0 di designazione del rappresentante unico di tutte le amministrazioni riconducibili alla stessa regione o allo stesso ente locale nonch\u00e9 l'eventuale partecipazione delle suddette amministrazioni ai lavori della conferenza. \n 6. Alle riunioni della conferenza possono essere invitati gli interessati, inclusi i soggetti proponenti il progetto eventualmente dedotto in conferenza. \n 7. All'esito dell'ultima riunione, e comunque non oltre il termine di cui al comma 2, l'amministrazione procedente adotta la determinazione motivata di conclusione della conferenza, con gli effetti di cui all'art. 14-quater, sulla base delle posizioni prevalenti espresse dalle amministrazioni partecipanti alla conferenza tramite i rispettivi rappresentanti. Si considera acquisito l'assenso senza condizioni delle amministrazioni il cui rappresentante non abbia partecipato alle riunioni ovvero, pur partecipandovi, non abbia espresso ai sensi del comma 3 la propria posizione, ovvero abbia espresso un dissenso non motivato o riferito a questioni che non costituiscono oggetto della conferenza. \n Art. 14-quater (Decisione della conferenza di servizi). - 1. La determinazione motivata di conclusione della conferenza, adottata dall'amministrazione procedente all'esito della stessa, sostituisce a ogni effetto tutti gli atti di assenso, comunque denominati, di competenza delle amministrazioni e dei gestori di beni o servizi pubblici interessati. \n 2. Le amministrazioni i cui atti sono sostituiti dalla determinazione motivata di conclusione della conferenza possono sollecitare con congrua motivazione l'amministrazione procedente ad assumere, previa indizione di una nuova conferenza, determinazioni in via di autotutela ai sensi dell'art. 21-nonies. Possono altres\u00ec sollecitarla, purch\u00e9 abbiano partecipato, anche per il tramite del rappresentante di cui ai commi 4 e 5 dell'art. 14-ter, alla conferenza di servizi o si siano espresse nei termini, ad assumere determinazioni in via di autotutela ai sensi dell'art. 21-quinquies. \n 3. In caso di approvazione unanime, la determinazione di cui al comma 1 \u00e8 immediatamente efficace. In caso di approvazione sulla base delle posizioni prevalenti, l'efficacia della determinazione \u00e8 sospesa ove siano stati espressi dissensi qualificati ai sensi dell'art. 14-quinquies e per il periodo utile all'esperimento dei rimedi ivi previsti. \n 4. I termini di efficacia di tutti i pareri, autorizzazioni, concessioni, nulla osta o atti di assenso comunque denominati acquisiti nell'ambito della conferenza di servizi decorrono dalla data della comunicazione della determinazione motivata di conclusione della conferenza. \n Art. 14-quinquies (Rimedi per le amministrazioni dissenzienti). - 1. Avverso la determinazione motivata di conclusione della conferenza, entro 10 giorni dalla sua comunicazione, le amministrazioni preposte alla tutela ambientale, paesaggistico-territoriale, dei beni culturali o alla tutela della salute e della pubblica incolumit\u00e0 dei cittadini possono proporre opposizione al Presidente del Consiglio dei ministri a condizione che abbiano espresso in modo inequivoco il proprio motivato dissenso prima della conclusione dei lavori della conferenza. Per le amministrazioni statali l'opposizione \u00e8 proposta dal Ministro competente. \n 2. Possono altres\u00ec proporre opposizione le amministrazioni delle regioni o delle province autonome di Trento e di Bolzano, il cui rappresentante, intervenendo in una materia spettante alla rispettiva competenza, abbia manifestato un dissenso motivato in seno alla conferenza. \n 3. La proposizione dell'opposizione sospende l'efficacia della determinazione motivata di conclusione della conferenza. \n 4. La Presidenza del Consiglio dei ministri indice, per una data non posteriore al quindicesimo giorno successivo alla ricezione dell'opposizione, una riunione con la partecipazione delle amministrazioni che hanno espresso il dissenso e delle altre amministrazioni che hanno partecipato alla conferenza. In tale riunione i partecipanti formulano proposte, in attuazione del principio di leale collaborazione, per l'individuazione di una soluzione condivisa, che sostituisca la determinazione motivata di conclusione della conferenza con i medesimi effetti. \n 5. Qualora alla conferenza di servizi abbiano partecipato amministrazioni delle regioni o delle province autonome di Trento e di Bolzano, e l'intesa non venga raggiunta nella riunione di cui al comma 4, pu\u00f2 essere indetta, entro i successivi quindici giorni, una seconda riunione, che si svolge con le medesime modalit\u00e0 e allo stesso fine. \n 6. Qualora all'esito delle riunioni di cui ai commi 4 e 5 sia raggiunta un'intesa tra le amministrazioni partecipanti, l'amministrazione procedente adotta una nuova determinazione motivata di conclusione della conferenza.\n Qualora all'esito delle suddette riunioni, e comunque non oltre quindici giorni dallo svolgimento della riunione, l'intesa non sia raggiunta, la questione \u00e8 rimessa al Consiglio dei ministri. La questione \u00e8 posta, di norma, all'ordine del giorno della prima riunione del Consiglio dei ministri successiva alla scadenza del termine per raggiungere l'intesa. Alla riunione del Consiglio dei ministri possono partecipare i Presidenti delle regioni o delle province autonome interessate. Qualora il Consiglio dei ministri non accolga l'opposizione, la determinazione motivata di conclusione della conferenza acquisisce definitivamente efficacia. Il Consiglio dei ministri pu\u00f2 accogliere parzialmente l'opposizione, modificando di conseguenza il contenuto della determinazione di conclusione della conferenza, anche in considerazione degli esiti delle riunioni di cui ai commi 4 e 5. \n 7. Restano ferme le attribuzioni e le prerogative riconosciute alle regioni a statuto speciale e alle province autonome di Trento e Bolzano dagli statuti speciali di autonomia e dalle relative norme di attuazione.\u00bb \n - Si riportano gli artt. 2 e 19 della citata legge 7 agosto 1990, n. 241: \n \u00abArt. 2 (Conclusione del procedimento). - 1. Ove il procedimento consegua obbligatoriamente ad un'istanza, ovvero debba essere iniziato d'ufficio, le pubbliche amministrazioni hanno il dovere di concluderlo mediante l'adozione di un provvedimento espresso. Se ravvisano la manifesta irricevibilit\u00e0, inammissibilit\u00e0, improcedibilit\u00e0 o infondatezza della domanda, le pubbliche amministrazioni concludono il procedimento con un provvedimento espresso redatto in forma semplificata, la cui motivazione pu\u00f2 consistere in un sintetico riferimento al punto di fatto o di diritto ritenuto risolutivo. \n 2. Nei casi in cui disposizioni di legge ovvero i provvedimenti di cui ai commi 3, 4 e 5 non prevedono un termine diverso, i procedimenti amministrativi di competenza delle amministrazioni statali e degli enti pubblici nazionali devono concludersi entro il termine di trenta giorni. \n 3. Con uno o pi\u00f9 decreti del Presidente del Consiglio dei ministri, adottati ai sensi dell'art. 17, comma 3, della legge 23 agosto 1988, n. 400, su proposta dei Ministri competenti e di concerto con i Ministri per la pubblica amministrazione e l'innovazione e per la semplificazione normativa, sono individuati i termini non superiori a novanta giorni entro i quali devono concludersi i procedimenti di competenza delle amministrazioni statali.\n Gli enti pubblici nazionali stabiliscono, secondo i propri ordinamenti, i termini non superiori a novanta giorni entro i quali devono concludersi i procedimenti di propria competenza. \n 4. Nei casi in cui, tenendo conto della sostenibilit\u00e0 dei tempi sotto il profilo dell'organizzazione amministrativa, della natura degli interessi pubblici tutelati e della particolare complessit\u00e0 del procedimento, sono indispensabili termini superiori a novanta giorni per la conclusione dei procedimenti di competenza delle amministrazioni statali e degli enti pubblici nazionali, i decreti di cui al comma 3 sono adottati su proposta anche dei Ministri per la pubblica amministrazione e l'innovazione e per la semplificazione normativa e previa deliberazione del Consiglio dei ministri. I termini ivi previsti non possono comunque superare i centottanta giorni, con la sola esclusione dei procedimenti di acquisto della cittadinanza italiana e di quelli riguardanti l'immigrazione. \n 4-bis. Le pubbliche amministrazioni misurano e pubblicano nel proprio sito internet istituzionale, nella sezione \"Amministrazione trasparente\", i tempi effettivi di conclusione dei procedimenti amministrativi di maggiore impatto per i cittadini e per le imprese, comparandoli con i termini previsti dalla normativa vigente. Con decreto del Presidente del Consiglio dei ministri, su proposta del Ministro per la pubblica amministrazione, previa intesa in Conferenza unificata di cui all'art. 8 del decreto legislativo 28 agosto 1997, n. 281, sono definiti modalit\u00e0 e criteri di misurazione dei tempi effettivi di conclusione dei procedimenti, nonch\u00e9 le ulteriori modalit\u00e0 di pubblicazione di cui al primo periodo. \n 5. Fatto salvo quanto previsto da specifiche disposizioni normative, le autorit\u00e0 di garanzia e di vigilanza disciplinano, in conformit\u00e0 ai propri ordinamenti, i termini di conclusione dei procedimenti di rispettiva competenza. \n 6. I termini per la conclusione del procedimento decorrono dall'inizio del procedimento d'ufficio o dal ricevimento della domanda, se il procedimento \u00e8 ad iniziativa di parte. \n 7. Fatto salvo quanto previsto dall'art. 17, i termini di cui ai commi 2, 3, 4 e 5 del presente articolo possono essere sospesi, per una sola volta e per un periodo non superiore a trenta giorni, per l'acquisizione di informazioni o di certificazioni relative a fatti, stati o qualit\u00e0 non attestati in documenti gi\u00e0 in possesso dell'amministrazione stessa o non direttamente acquisibili presso altre pubbliche amministrazioni. Si applicano le disposizioni dell'art. 14, comma 2. \n 8. La tutela in materia di silenzio dell'amministrazione \u00e8 disciplinata dal codice del processo amministrativo, di cui al decreto legislativo 2 luglio 2010, n. 104. Le sentenze passate in giudicato che accolgono il ricorso proposto avverso il silenzio inadempimento dell'amministrazione sono trasmesse, in via telematica, alla Corte dei conti. \n 8-bis. Le determinazioni relative ai provvedimenti, alle autorizzazioni, ai pareri, ai nulla osta e agli atti di assenso comunque denominati, adottate dopo la scadenza dei termini di cui agli articoli 14-bis, comma 2, lettera c), 17-bis, commi 1 e 3, 20, comma 1, ovvero successivamente all'ultima riunione di cui all'art. 14-ter, comma 7, nonch\u00e9 i provvedimenti di divieto di prosecuzione dell'attivit\u00e0 e di rimozione degli eventuali effetti, di cui all'art. 19, commi 3 e 6-bis, primo periodo, adottati dopo la scadenza dei termini ivi previsti, sono inefficaci, fermo restando quanto previsto dall'art. 21-nonies, ove ne ricorrano i presupposti e le condizioni. \n 9. La mancata o tardiva emanazione del provvedimento costituisce elemento di valutazione della performance individuale, nonch\u00e9 di responsabilit\u00e0 disciplinare e amministrativo-contabile del dirigente e del funzionario inadempiente. \n 9-bis. L' organo di governo individua un soggetto nell'ambito delle figure apicali dell'amministrazione o una unit\u00e0 organizzativa cui attribuire il potere sostitutivo in caso di inerzia. Nell'ipotesi di omessa individuazione il potere sostitutivo si considera attribuito al dirigente generale o, in mancanza, al dirigente preposto all'ufficio o in mancanza al funzionario di pi\u00f9 elevato livello presente nell'amministrazione. Per ciascun procedimento, sul sito internet istituzionale dell'amministrazione \u00e8 pubblicata, in formato tabellare e con collegamento ben visibile nella homepage, l'indicazione del soggetto o dell'unit\u00e0 organizzativa a cui \u00e8 attribuito il potere sostitutivo e a cui l'interessato pu\u00f2 rivolgersi ai sensi e per gli effetti del comma 9-ter. Tale soggetto, in caso di ritardo, comunica senza indugio il nominativo del responsabile, ai fini della valutazione dell'avvio del procedimento disciplinare, secondo le disposizioni del proprio ordinamento e dei contratti collettivi nazionali di lavoro, e, in caso di mancata ottemperanza alle disposizioni del presente comma, assume la sua medesima responsabilit\u00e0 oltre a quella propria. \n 9-ter. Decorso inutilmente il termine per la conclusione del procedimento o quello superiore di cui al comma 7, il responsabile o l'unit\u00e0 organizzativa di cui al comma 9-bis, d'ufficio o su richiesta dell'interessato, esercita il potere sostitutivo e, entro un termine pari alla met\u00e0 di quello originariamente previsto, conclude il procedimento attraverso le strutture competenti o con la nomina di un commissario. \n 9-quater. Il responsabile individuato ai sensi del comma 9-bis, entro il 30 gennaio di ogni anno, comunica all'organo di governo, i procedimenti, suddivisi per tipologia e strutture amministrative competenti, nei quali non \u00e8 stato rispettato il termine di conclusione previsto dalla legge o dai regolamenti. Le Amministrazioni provvedono all'attuazione del presente comma, con le risorse umane, strumentali e finanziarie disponibili a legislazione vigente, senza nuovi o maggiori oneri a carico della finanza pubblica. \n 9-quinquies. Nei provvedimenti rilasciati in ritardo su istanza di parte sono espressamente indicati il termine previsto dalla legge o dai regolamenti e quello effettivamente impiegato.\u00bb \n \u00abArt. 19 (Segnalazione certificata di inizio attivit\u00e0 - Scia). - 1. Ogni atto di autorizzazione, licenza, concessione non costitutiva, permesso o nulla osta comunque denominato, comprese le domande per le iscrizioni in albi o ruoli richieste per l'esercizio di attivit\u00e0 imprenditoriale, commerciale o artigianale il cui rilascio dipenda esclusivamente dall'accertamento di requisiti e presupposti richiesti dalla legge o da atti amministrativi a contenuto generale, e non sia previsto alcun limite o contingente complessivo o specifici strumenti di programmazione settoriale per il rilascio degli atti stessi, \u00e8 sostituito da una segnalazione dell'interessato, con la sola esclusione dei casi in cui sussistano vincoli ambientali, paesaggistici o culturali e degli atti rilasciati dalle amministrazioni preposte alla difesa nazionale, alla pubblica sicurezza, all'immigrazione, all'asilo, alla cittadinanza, all'amministrazione della giustizia, all'amministrazione delle finanze, ivi compresi gli atti concernenti le reti di acquisizione del gettito, anche derivante dal gioco, nonch\u00e9 di quelli previsti dalla normativa per le costruzioni in zone sismiche e di quelli imposti dalla normativa comunitaria. La segnalazione \u00e8 corredata dalle dichiarazioni sostitutive di certificazioni e dell'atto di notoriet\u00e0 per quanto riguarda tutti gli stati, le qualit\u00e0 personali e i fatti previsti negli articoli 46 e 47 del testo unico di cui al decreto del Presidente della Repubblica 28 dicembre 2000, n. 445, nonch\u00e9, ove espressamente previsto dalla normativa vigente, dalle attestazioni e asseverazioni di tecnici abilitati, ovvero dalle dichiarazioni di conformit\u00e0 da parte dell'Agenzia delle imprese di cui all'art. 38, comma 4, del decreto-legge 25 giugno 2008, n. 112, convertito, con modificazioni, dalla legge 6 agosto 2008, n. 133, relative alla sussistenza dei requisiti e dei presupposti di cui al primo periodo; tali attestazioni e asseverazioni sono corredate dagli elaborati tecnici necessari per consentire le verifiche di competenza dell'amministrazione.\n Nei casi in cui la normativa vigente prevede l'acquisizione di atti o pareri di organi o enti appositi, ovvero l'esecuzione di verifiche preventive, essi sono comunque sostituiti dalle autocertificazioni, attestazioni e asseverazioni o certificazioni di cui al presente comma, salve le verifiche successive degli organi e delle amministrazioni competenti. La segnalazione, corredata delle dichiarazioni, attestazioni e asseverazioni nonch\u00e9 dei relativi elaborati tecnici, pu\u00f2 essere presentata mediante posta raccomandata con avviso di ricevimento, ad eccezione dei procedimenti per cui \u00e8 previsto l'utilizzo esclusivo della modalit\u00e0 telematica; in tal caso la segnalazione si considera presentata al momento della ricezione da parte dell'amministrazione. \n 2. L'attivit\u00e0 oggetto della segnalazione pu\u00f2 essere iniziata, anche nei casi di cui all'art. 19-bis, comma 2, dalla data della presentazione della segnalazione all'amministrazione competente. \n 3. L'amministrazione competente, in caso di accertata carenza dei requisiti e dei presupposti di cui al comma 1, nel termine di sessanta giorni dal ricevimento della segnalazione di cui al medesimo comma, adotta motivati provvedimenti di divieto di prosecuzione dell'attivit\u00e0 e di rimozione degli eventuali effetti dannosi di essa.\n Qualora sia possibile conformare l'attivit\u00e0 intrapresa e i suoi effetti alla normativa vigente, l'amministrazione competente, con atto motivato, invita il privato a provvedere prescrivendo le misure necessarie con la fissazione di un termine non inferiore a trenta giorni per l'adozione di queste ultime. In difetto di adozione delle misure da parte del privato, decorso il suddetto termine, l'attivit\u00e0 si intende vietata. Con lo stesso atto motivato, in presenza di attestazioni non veritiere o di pericolo per la tutela dell'interesse pubblico in materia di ambiente, paesaggio, beni culturali, salute, sicurezza pubblica o difesa nazionale, l'amministrazione dispone la sospensione dell'attivit\u00e0 intrapresa. L'atto motivato interrompe il termine di cui al primo periodo, che ricomincia a decorrere dalla data in cui il privato comunica l'adozione delle suddette misure. In assenza di ulteriori provvedimenti, decorso lo stesso termine, cessano gli effetti della sospensione eventualmente adottata. \n 4. Decorso il termine per l'adozione dei provvedimenti di cui al comma 3, primo periodo, ovvero di cui al comma 6-bis, l'amministrazione competente adotta comunque i provvedimenti previsti dal medesimo comma 3 in presenza delle condizioni previste dall'art. 21-nonies. \n 4-bis. Il presente articolo non si applica alle attivit\u00e0 economiche a prevalente carattere finanziario, ivi comprese quelle regolate dal testo unico delle leggi in materia bancaria e creditizia di cui al decreto legislativo 1\u00b0 settembre 1993, n. 385, e dal testo unico in materia di intermediazione finanziaria di cui al decreto legislativo 24 febbraio 1998, n. 58. \n 5. \n 6. Ove il fatto non costituisca pi\u00f9 grave reato, chiunque, nelle dichiarazioni o attestazioni o asseverazioni che corredano la segnalazione di inizio attivit\u00e0, dichiara o attesta falsamente l'esistenza dei requisiti o dei presupposti di cui al comma 1 \u00e8 punito con la reclusione da uno a tre anni. \n 6-bis. Nei casi di Scia in materia edilizia, il termine di sessanta giorni di cui al primo periodo del comma 3 \u00e8 ridotto a trenta giorni. Fatta salva l'applicazione delle disposizioni di cui al comma 4 e al comma 6, restano altres\u00ec ferme le disposizioni relative alla vigilanza sull'attivit\u00e0 urbanistico-edilizia, alle responsabilit\u00e0 e alle sanzioni previste dal decreto del Presidente della Repubblica 6 giugno 2001, n. 380, e dalle leggi regionali. \n 6-ter. La segnalazione certificata di inizio attivit\u00e0, la denuncia e la dichiarazione di inizio attivit\u00e0 non costituiscono provvedimenti taciti direttamente impugnabili. Gli interessati possono sollecitare l'esercizio delle verifiche spettanti all'amministrazione e, in caso di inerzia, esperire esclusivamente l'azione di cui all'art. 31, commi 1, 2 e 3 del decreto legislativo 2 luglio 2010, n. 104.\u00bb \n - Il decreto legislativo 3 aprile 2006, n. 152, recante Norme in materia ambientale, \u00e8 pubblicato nella Gazzetta Ufficiale 14 aprile 2006, n. 88, S.O. n. 96. \n - Il decreto del Presidente della Repubblica 13 marzo 2013, n. 59, recante Regolamento che disciplina l'autorizzazione unica ambientale e la semplificazione di adempimenti amministrativi in materia ambientale gravanti sulle piccole e medie imprese e sugli impianti non soggetti ad autorizzazione integrata ambientale, a norma dell'art. 23 del decreto-legge 9 febbraio 2012, n. 5, convertito, con modificazioni, dalla legge 4 aprile 2012, n. 35, \u00e8 pubblicato nella Gazzetta Ufficiale 29 maggio 2013, n. 124, S.O. \n - Il decreto legislativo 22 gennaio 2004, n. 42, recante Codice dei beni culturali e del paesaggio, ai sensi dell'art. 10 della legge 6 luglio 2002, n. 137, \u00e8 pubblicato nella Gazzetta Ufficiale 24 febbraio 2004, n. 45, S.O. \n - Il decreto del Presidente della Repubblica 13 febbraio 2017, n. 31, recante Regolamento di individuazione degli interventi esclusi dall'autorizzazione paesaggistica o sottoposti a procedura autorizzatoria semplificata, \u00e8 pubblicato nella Gazzetta Ufficiale 22 marzo 2017, n. 68. \n - Il decreto del Presidente della Repubblica 6 giugno 2001, n. 380, recante Testo unico delle disposizioni legislative e regolamentari in materia edilizia, \u00e8 pubblicato nella Gazzetta Ufficiale 20 ottobre 2001, n. 245, S.O. \n - Per la legge 28 gennaio 1994, n. 84, si veda nelle note all'art. 6. \n - Si riporta l'art. 38 del decreto legislativo 31 marzo 2023, n. 36 (Codice dei contratti pubblici in attuazione dell'art. 1 della legge 21 giugno 2022, n. 78, recante delega al Governo in materia di contratti pubblici): \n \u00abArt. 38 (Localizzazione e approvazione del progetto delle opere). - 1. L'approvazione dei progetti da parte delle amministrazioni \u00e8 effettuata in conformit\u00e0 alla legge 7 agosto 1990, n. 241, e alle disposizioni statali e regionali che regolano la materia. La procedura di cui al presente articolo si applica anche alle opere di interesse pubblico, ivi comprese quelle di cui al decreto legislativo 3 aprile 2006, n. 152, se concernenti la concessione e la gestione di opere pubbliche, oppure la concessione di servizi pubblici con opere da realizzare da parte del concessionario. \n 2. La procedura di cui al presente articolo non si applica se \u00e8 stata gi\u00e0 accertata la conformit\u00e0 del progetto di fattibilit\u00e0 tecnica ed economica alla pianificazione urbanistica e alla regolamentazione edilizia: \n a) per le opere pubbliche di interesse statale, escluse quelle destinate alla difesa militare, dal Ministero delle infrastrutture e dei trasporti, sentiti gli enti territoriali interessati; \n b) per le opere pubbliche di interesse locale, dal comune, oppure dalla regione o dalla provincia autonoma interessata in caso di opere interessanti il territorio di almeno due comuni. \n 3. La stazione appaltante o l'ente concedente convoca, ai fini dell'approvazione del progetto di fattibilit\u00e0 tecnica ed economica nonch\u00e9 della localizzazione dell'opera, una conferenza di servizi semplificata ai sensi dell'art. 14-bis della legge 7 agosto 1990, n. 241 a cui partecipano tutte le amministrazioni interessate, ivi comprese le regioni, le province autonome, i comuni incisi dall'opera e le amministrazioni preposte alla tutela ambientale, del patrimonio culturale, del paesaggio e della salute. \n 4. Per le opere pubbliche di interesse statale, contestualmente alla convocazione della conferenza di servizi di cui al comma 3, la stazione appaltante o l'ente concedente trasmette il progetto di fattibilit\u00e0 tecnica ed economica al Consiglio superiore dei lavori pubblici, o al competente Provveditorato interregionale per le opere pubbliche, ai fini dell'espressione del parere, ove previsto. Il progetto di fattibilit\u00e0 tecnica ed economica contiene sempre l'alternativa di progetto a consumo zero del suolo ai fini della rigenerazione urbana. \n 5. Il Consiglio superiore dei lavori pubblici o il Provveditorato interregionale per le opere pubbliche, se ravvisa carenze ostative al rilascio del parere favorevole, ivi comprese quelle relative agli aspetti di rigenerazione urbana, restituisce il progetto entro quindici giorni dalla sua ricezione con l'indicazione delle integrazioni o modifiche necessarie. La stazione appaltante o l'ente concedente procede alle modifiche e alle integrazioni richieste entro il termine perentorio di quindici giorni dalla data di restituzione del progetto. Il Consiglio superiore o il Provveditorato interregionale esprime il parere entro il termine massimo di quarantacinque giorni dalla ricezione del progetto di fattibilit\u00e0 tecnica ed economica oppure entro il termine massimo di venti giorni dalla ricezione del progetto modificato o integrato.\n Decorsi tali termini, il parere si intende reso in senso favorevole. \n 6. Decorsi quindici giorni dalla trasmissione del progetto al Consiglio superiore dei lavori pubblici o al Provveditorato interregionale per le opere pubbliche o, nel caso in cui sia stato restituito a norma del comma 5, contestualmente alla trasmissione al Consiglio o al Provveditorato del progetto modificato, la stazione appaltante o l'ente concedente trasmette il progetto alle autorit\u00e0 competenti per i provvedimenti di cui al comma 8. \n 7. Nel caso di opere pubbliche di interesse locale o di interesse statale per le quali non \u00e8 richiesto il parere del Consiglio superiore dei lavori pubblici o del Provveditorato interregionale per le opere pubbliche, la stazione appaltante o l'ente concedente trasmette il progetto alle autorit\u00e0 competenti per i provvedimenti di cui al comma 8. \n 8. Nel corso della conferenza di servizi sono acquisiti e valutati l'assoggettabilit\u00e0 alla verifica preventiva dell'interesse archeologico e della VIA valutazione di impatto ambientale, tenuto conto delle preminenti esigenze di appaltabilit\u00e0 dell'opera e di certezza dei tempi di realizzazione, l'esito dell'eventuale dibattito pubblico, nonch\u00e9, per le opere pubbliche di interesse statale, il parere di cui ai commi 4 e 5. Le risultanze della valutazione di assoggettabilit\u00e0 alla verifica preventiva dell'interesse archeologico sono acquisite nel corso della conferenza dei servizi di cui al comma 3 e sono corredate, qualora non emerga la sussistenza di un interesse archeologico, delle eventuali prescrizioni relative alle attivit\u00e0 di assistenza archeologica in corso d'opera. Qualora dalla valutazione di assoggettabilit\u00e0 alla verifica preventiva dell'interesse archeologico emerga l'esistenza di un interesse archeologico, il soprintendente procede ai sensi dell'allegato I.8, tenuto conto del cronoprogramma dell'opera. Gli esiti della valutazione di impatto ambientale sono comunicati dall'autorit\u00e0 competente alle altre amministrazioni che partecipano alla conferenza di servizi. Qualora si sia svolto il dibattito pubblico, \u00e8 escluso il ricorso all'inchiesta pubblica o ad altra forma di consultazione del pubblico. \n 9. La conferenza di servizi si conclude nel termine di sessanta giorni dalla sua convocazione, prorogabile, su richiesta motivata delle amministrazioni preposte alla tutela degli interessi di cui all'art. 14-quinquies, comma 1, della legge n. 241 del 1990, una sola volta per non pi\u00f9 di dieci giorni. Si considera acquisito l'assenso delle amministrazioni che non si sono espresse nel termine di conclusione della conferenza di servizi, di quelle assenti o che abbiano espresso un dissenso non motivato o riferito a questioni che non costituiscono oggetto della conferenza medesima. \n 10. La determinazione conclusiva della conferenza di servizi, da adottarsi nei cinque giorni successivi alla scadenza del termine di cui al comma 9, approva il progetto e perfeziona ad ogni fine urbanistico ed edilizio l'intesa tra gli enti territoriali interessati anche ai fini della localizzazione dell'opera, della conformit\u00e0 urbanistica e paesaggistica dell'intervento, della risoluzione delle interferenze e delle relative opere mitigatrici e compensatrici. L'intesa tra gli enti interessati, in ordine alla localizzazione dell'opera, ha effetto di variante agli strumenti urbanistici vigenti. Essa comprende il provvedimento di valutazione di impatto ambientale, la valutazione di assoggettabilit\u00e0 alla verifica preventiva dell'interesse archeologico, i titoli abilitativi necessari, la dichiarazione di pubblica utilit\u00e0 e indifferibilit\u00e0 delle opere nonch\u00e9 il vincolo preordinato all'esproprio e consente la realizzazione di tutte le opere e attivit\u00e0 previste nel progetto approvato. A tal fine, le comunicazioni agli interessati di cui all'art. 14, comma 5, della legge n. 241 del 1990 tengono luogo della fase partecipativa di cui all'art. 11 del testo unico delle disposizioni legislative e regolamentari in materia di espropriazione per pubblica utilit\u00e0 di cui al decreto del Presidente della Repubblica n. 327 del 2001. Gli enti locali provvedono alle necessarie misure di salvaguardia delle aree interessate e delle relative fasce di rispetto e non possono autorizzare interventi edilizi incompatibili con la localizzazione dell'opera. \n 11. Nella procedura di cui al presente articolo, le determinazioni delle amministrazioni diverse dalla stazione appaltante o dall'ente concedente e comunque coinvolte ai sensi dell'art. 14-bis, comma 3, della legge n. 241 del 1990, in qualsiasi caso di dissenso o non completo assenso, non possono limitarsi a esprimere contrariet\u00e0 alla realizzazione delle opere o degli impianti, ma devono, tenuto conto delle circostanze del caso concreto, indicare le prescrizioni e le misure mitigatrici che rendano compatibile l'opera e possibile l'assenso, valutandone altres\u00ec i profili finanziari. Tali prescrizioni sono determinate conformemente ai principi di proporzionalit\u00e0, efficacia e sostenibilit\u00e0 finanziaria dell'intervento risultante dal progetto originariamente presentato. Le disposizioni di cui al primo e secondo periodo si applicano, senza deroghe, a tutte le amministrazioni comunque partecipanti alla conferenza di servizi, incluse quelle titolari delle competenze in materia urbanistica, paesaggistica, archeologica e del patrimonio culturale. \n 12. Le disposizioni di cui al comma 11 si applicano anche ai procedimenti pendenti alla data di entrata in vigore del codice, per i quali non sia ancora intervenuta la determinazione conclusiva della conferenza di servizi. \n 13. Per gli appalti conseguenti al ritiro, alla revoca o all'annullamento di un precedente appalto sono validi i pareri, le autorizzazioni e le intese gi\u00e0 acquisite, purch\u00e9 il RUP attesti l'assenza di variazioni nel progetto e nella regolamentazione ambientale, paesaggistica e urbanistica sulla cui base i pareri, le autorizzazioni e le intese erano stati adottati. La disposizione di cui al primo periodo non si applica ai casi di ritiro, revoca o annullamento del precedente appalto per vizi o circostanze inerenti ai pareri, alle autorizzazioni o alle intese. \n 14. Restano ferme le disposizioni speciali vigenti per determinate tipologie di opere pubbliche di interesse nazionale, comprese quelle relative agli interventi del Piano nazionale di ripresa e resilienza (PNRR), di cui al regolamento (UE) 2021/241 del Parlamento europeo e del Consiglio, del 12 febbraio 2021.\u00bb. \n - Si riporta l'art. 17-bis della legge 7 agosto 1990, n. 241 (Nuove norme in materia di procedimento amministrativo e di diritto di accesso ai documenti amministrativi): \n \u00abArt. 17-bis (Effetti del silenzio e dell'inerzia nei rapporti tra amministrazioni pubbliche e tra amministrazioni pubbliche e gestori di beni o servizi pubblici). - 1. Nei casi in cui \u00e8 prevista l'acquisizione di assensi, concerti o nulla osta comunque denominati di amministrazioni pubbliche e di gestori di beni o servizi pubblici, per l'adozione di provvedimenti normativi e amministrativi di competenza di altre amministrazioni pubbliche, le amministrazioni o i gestori competenti comunicano il proprio assenso, concerto o nulla osta entro trenta giorni dal ricevimento dello schema di provvedimento, corredato della relativa documentazione, da parte dell'amministrazione procedente. Esclusi i casi di cui al comma 3, quando per l'adozione di provvedimenti normativi e amministrativi \u00e8 prevista la proposta di una o pi\u00f9 amministrazioni pubbliche diverse da quella competente ad adottare l'atto, la proposta stessa \u00e8 trasmessa entro trenta giorni dal ricevimento della richiesta da parte di quest'ultima amministrazione. Il termine \u00e8 interrotto qualora l'amministrazione o il gestore che deve rendere il proprio assenso, concerto o nulla osta rappresenti esigenze istruttorie o richieste di modifica, motivate e formulate in modo puntuale nel termine stesso. In tal caso, l'assenso, il concerto o il nulla osta \u00e8 reso nei successivi trenta giorni dalla ricezione degli elementi istruttori o dello schema di provvedimento; lo stesso termine si applica qualora dette esigenze istruttorie siano rappresentate dall'amministrazione proponente nei casi di cui al secondo periodo. Non sono ammesse ulteriori interruzioni di termini. \n 2. Decorsi i termini di cui al comma 1 senza che sia stato comunicato l'assenso, il concerto o il nulla osta, lo stesso si intende acquisito. Esclusi i casi di cui al comma 3, qualora la proposta non sia trasmessa nei termini di cui al comma 1, secondo periodo, l'amministrazione competente pu\u00f2 comunque procedere. In tal caso, lo schema di provvedimento, corredato della relativa documentazione, \u00e8 trasmesso all'amministrazione che avrebbe dovuto formulare la proposta per acquisirne l'assenso ai sensi del presente articolo. In caso di mancato accordo tra le amministrazioni statali coinvolte nei procedimenti di cui al comma 1, il Presidente del Consiglio dei ministri, previa deliberazione del Consiglio dei ministri, decide sulle modifiche da apportare allo schema di provvedimento. \n 3. Le disposizioni dei commi 1 e 2 si applicano anche ai casi in cui \u00e8 prevista l'acquisizione di assensi, concerti o nulla osta comunque denominati di amministrazioni preposte alla tutela ambientale, paesaggistico-territoriale, dei beni culturali e della salute dei cittadini, per l'adozione di provvedimenti normativi e amministrativi di competenza di amministrazioni pubbliche. In tali casi, ove disposizioni di legge o i provvedimenti di cui all'art. 2 non prevedano un termine diverso, il termine entro il quale le amministrazioni competenti comunicano il proprio assenso, concerto o nulla osta \u00e8 di novanta giorni dal ricevimento della richiesta da parte dell'amministrazione procedente. Decorsi i suddetti termini senza che sia stato comunicato l'assenso, il concerto o il nulla osta, lo stesso si intende acquisito. \n 4. Le disposizioni del presente articolo non si applicano nei casi in cui disposizioni del diritto dell'Unione europea richiedano l'adozione di provvedimenti espressi.\u00bb \n - Per il testo dell'art. 1, comma 64, della legge 27 dicembre 2017, n. 205, si veda nelle note alle premesse. \n - Il Trattato sul funzionamento dell'Unione europea \u00e8 pubblicato nella G.U.U.E. 9 maggio 2008, n. C 115. \n - Si riporta il comma 7 dell'art. 16 del testo unico di cui al decreto del Presidente della Repubblica 6 giugno 2001, n. 380 (Testo unico delle disposizioni legislative e regolamentari in materia edilizia): \n \u00ab7. Gli oneri di urbanizzazione primaria sono relativi ai seguenti interventi: strade residenziali, spazi di sosta o di parcheggio, fognature, rete idrica, rete di distribuzione dell'energia elettrica e del gas, pubblica illuminazione, spazi di verde attrezzato.\u00bb. \n - Si riporta l'art. 2-bis della citata legge 7 agosto 1990, n. 241: \n \u00abArt. 2-bis (Conseguenze per il ritardo dell'amministrazione nella conclusione del procedimento). - 1. Le pubbliche amministrazioni e i soggetti di cui all'art. 1, comma 1-ter, sono tenuti al risarcimento del danno ingiusto cagionato in conseguenza dell'inosservanza dolosa o colposa del termine di conclusione del procedimento. \n 1-bis. Fatto salvo quanto previsto dal comma 1 e ad esclusione delle ipotesi di silenzio qualificato e dei concorsi pubblici, in caso di inosservanza del termine di conclusione del procedimento ad istanza di parte, per il quale sussiste l'obbligo di pronunziarsi, l'istante ha diritto di ottenere un indennizzo per il mero ritardo alle condizioni e con le modalit\u00e0 stabilite dalla legge o, sulla base della legge, da un regolamento emanato ai sensi dell'art. 17, comma 2, della legge 23 agosto 1988, n. 400.\n In tal caso le somme corrisposte o da corrispondere a titolo di indennizzo sono detratte dal risarcimento.\u00bb \n - Il regolamento (UE) n. 952/2013 del Parlamento europeo e del Consiglio del 9 ottobre 2013 istituisce il codice doganale dell'Unione. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-02&atto.codiceRedazionale=24G00056&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:24:14.956893"}
{"text": "\n\n\nArt. 13\nFunzioni del Dipartimento per le politiche di coesione e per il Sud della Presidenza del Consiglio dei ministri e attivit\u00e0 di monitoraggio\n\n\n1. Il Dipartimento per le politiche di coesione e per il Sud della Presidenza del Consiglio dei ministri assicura il monitoraggio degli interventi e degli incentivi concessi. \n\n\n\n\n\n2. Ai fini dello svolgimento dell'attivit\u00e0 di cui al comma 1, il Dipartimento per le politiche di coesione e per il Sud individua, in raccordo con il Comitato di indirizzo, un piano di monitoraggio che, sulla base dei dati inseriti nel sistema di monitoraggio unitario di cui all'articolo 10, comma 5, lettera i), consenta di valutare l'efficacia delle iniziative attraverso i seguenti principali indicatori di realizzazione e risultato: \n\na) numero di nuove imprese insediate nella ZLS suddivise per settore merceologico e classe dimensionale; \n\nb) numero di nuovi occupati in imprese insediate nella ZLS; \n\nc) valore del fatturato delle imprese insediate nella ZLS suddivise per classe dimensionale; \n\nd) valore totale dei nuovi investimenti e suddivisione per classe dimensionale. \n\n\n\n\n3. Al termine dei sette anni dall'istituzione delle singole ZLS, e successivamente con cadenza almeno biennale in caso di rinnovo, il Dipartimento per le politiche di coesione e per il Sud valuta il conseguimento dei risultati attesi sulla base del Piano di sviluppo strategico e trasmette tale valutazione al Ministro per gli affari europei, il Sud, le politiche di coesione e il PNRR. In caso di esito negativo del monitoraggio, il Ministro per gli affari europei, il Sud, le politiche di coesione e il PNRR propone al Presidente del Consiglio dei ministri, sentite le regioni interessate, modifiche o integrazioni al decreto istitutivo della ZLS di cui all'articolo 7. \n\n\n\n4. All'attuazione delle disposizioni di cui al presente articolo si provvede con le risorse umane, finanziarie e strumentali disponibili a legislazione vigente, senza nuovi o maggiori oneri per la finanza pubblica. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-02&atto.codiceRedazionale=24G00056&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:24:19.045940"}
{"text": "\n\n\nArt. 14\n Norme di coordinamento\n\n\n1. Le disposizioni del presente regolamento relative alla gestione e al funzionamento, nonch\u00e9 agli organi di amministrazione, integrano e modificano il Piano di sviluppo strategico delle ZLS gi\u00e0 istituite alla data di entrata in vigore del presente regolamento. Le predette disposizioni si applicano, altres\u00ec, in quanto compatibili alla ZLS di cui all'articolo 7 del decreto-legge 28 settembre 2018, n. 109, convertito con modificazioni dalla legge 16 novembre 2018, n. 130. La durata della predetta ZLS decorre dal decreto di nomina del Comitato di indirizzo di cui all'articolo 10. \n\n\n\n2. I procedimenti di istituzione delle ZLS non ancora conclusi alla data di entrata in vigore del presente regolamento sono definiti secondo la disciplina di cui all'articolo 1, comma 65, secondo periodo, della legge n. 205 del 2017 e al decreto del Presidente del Consiglio dei ministri 25 gennaio 2018, n. 12. Alle ZLS istituite ai sensi del primo periodo si applicano, altres\u00ec, le disposizioni di cui agli articoli da 8 a 13 del presente regolamento. \n\n\n\n Note all'art. 14: \n - Per il testo dell'art. 7 del decreto-legge 28 settembre 2018, n. 109, si veda nelle note alle premesse. \n - Per il testo dell'art. 1, comma 65 della legge 28 settembre 2017, n. 205, si veda nelle note alle premesse. \n - Il decreto del Presidente del Consiglio dei ministri 25 gennaio 2018, n. 12, recante Regolamento in materia di istituzione di Zone economiche speciali (ZES), \u00e8 pubblicato nella Gazzetta Ufficiale 26 febbraio 2018, n. 47. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-02&atto.codiceRedazionale=24G00056&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:24:23.135139"}
{"text": "\n\n\nArt. 15\n Clausola di invarianza finanziaria\n\n\n1. Dall'attuazione del presente regolamento non devono derivare nuovi o maggiori oneri a carico della finanza pubblica. Le amministrazioni interessate provvedono agli adempimenti previsti dal presente regolamento con le risorse umane, strumentali e finanziarie disponibili a legislazione vigente. \n\n\n\nIl presente decreto, munito del sigillo dello Stato, sar\u00e0 inserito nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarlo e di farlo osservare. \n Roma, 4 marzo 2024 \np. il Presidente del Consiglio dei ministri Il Sottosegretario di Stato alla Presidenza del Consiglio dei ministri Mantovano\nIl Ministro per gli affari europei, il Sud, le politiche di coesione e il PNRR Fitto Il Ministro dell'economia e delle finanze Giorgetti Il Ministro delle infrastrutture e dei trasporti Salvini Il Ministro delle imprese e del made in Italy Urso\nVisto, il Guardasigilli: Nordio Registrato alla Corte dei conti il 27 marzo 2024 Ufficio di controllo sugli atti della Presidenza del Consiglio dei\nministri, del Ministero della giustizia e del Ministero degli affari\nesteri e della cooperazione internazionale, n. 844\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-02&atto.codiceRedazionale=24G00056&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:24:27.229396"}
{"text": "\n\n\n Allegato 1 \n (articolo 3, comma 3) \n\nParte di provvedimento in formato grafico\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-04-02&atto.codiceRedazionale=24G00056&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:24:31.314048"}
{"text": "\nIL PRESIDENTE DELLA REPUBBLICA\n\n\n\nVisti gli articoli 77 e 87, quinto comma, della Costituzione;\n\n\n\n\n\n\nVisto il decreto-legge 19 maggio 2020, n. 34, convertito, con modificazioni, dalla legge 17 luglio 2020, n. 77;\n\n\n\n\n\n\nVisto il decreto-legge 16 febbraio 2023, n. 11, convertito, con modificazioni, dalla legge 11 aprile 2023, n. 38;\n\n\n\n\n\n\nVisto il decreto-legge 29 dicembre 2023, n. 212, convertito, con modificazioni, dalla legge 22 febbraio 2024, n. 17;\n\n\n\n\n\n\nVisto il comunicato ISTAT del 1\u00b0 marzo 2024 che ha rilevato come il consolidamento delle informazioni alla base della stima della spesa connessa al credito d'imposta Superbonus e bonus facciate abbia contribuito a determinare una revisione al rialzo del rapporto deficit/PIL per gli anni 2021 e 2022;\n\n\n\n\nRitenuta la straordinaria necessit\u00e0 e urgenza di prevedere ulteriori e pi\u00f9 incisive misure per la tutela della finanza pubblica nel settore delle agevolazioni fiscali in materia edilizia e di efficienza energetica;\n\n\nRitenuta, in particolare, la necessit\u00e0 e l'urgenza di prevedere misure volte a rivedere la disciplina relativa alle modalit\u00e0 di fruizione delle agevolazioni fiscali suddette, anche con riferimento alla disciplina della cessione dei crediti e dello sconto in fattura in luogo delle detrazioni fiscali;\n\n\nRitenuta la necessit\u00e0 e l'urgenza di prevedere misure urgenti in materia tributaria volte a garantire la certezza degli adempimenti a carico del contribuente e ad assicurare il corretto ed efficiente funzionamento dell'amministrazione finanziaria;\n\n\nRitenuta la necessit\u00e0 e l'urgenza di adottare misure in favore di territori interessati da eccezionali eventi meteorologici, nonch\u00e9 di prevedere adeguate misure in considerazione del prevedibile imponente incremento di flussi turistici nel territorio nazionale in vista delle celebrazioni del Giubileo della Chiesa cattolica;\n\n\n\n\nVista la deliberazione del Consiglio dei ministri, adottata nella riunione del 26 marzo 2024;\n\n\n\n\nSulla proposta del Presidente del Consiglio dei ministri e del Ministro dell'economia e delle finanze;\n\nEmana\n il seguente decreto-legge:\nArt. 1\n Modifiche alla disciplina in materia di opzioni \n per la cessione dei crediti o per lo sconto in fattura\n\n\n\n\n1. All'articolo 2 del decreto-legge 16 febbraio 2023, n. 11, convertito, con modificazioni, dalla legge 11 aprile 2023, n. 38, sono apportate le seguenti modificazioni: \n\na) il primo periodo del comma 3-bis \u00e8 soppresso; \n\nb) dopo il comma 3-ter \u00e8 inserito il seguente: \u00ab3-ter.1. Le disposizioni di cui al comma 1 non si applicano agli interventi di cui all'articolo 119, commi 1-ter, 4-ter e 4-quater, del decreto-legge 19 maggio 2020, n. 34, convertito, con modificazioni, dalla legge 17 luglio 2020, n. 77, effettuati in relazione a immobili danneggiati dagli eventi sismici verificatisi nelle regioni Abruzzo, Lazio, Marche e Umbria interessati dagli eventi sismici verificatisi il 6 aprile 2009 e a far data dal 24 agosto 2016. La deroga di cui al primo periodo trova applicazione nel limite di 400 milioni di euro per l'anno 2024 di cui 70 milioni per gli eventi sismici verificatesi il 6 aprile 2009. Il Commissario straordinario nominato ai sensi dell'articolo 2, comma 2, del decreto-legge 11 gennaio 2023, n. 3, convertito, con modificazioni, dalla legge 10 marzo 2023, n. 21, assicura il rispetto del limite di spesa, verificandone il raggiungimento ai fini della sospensione della deroga di cui al presente comma, anche avvalendosi dei dati resi disponibili sul Portale nazionale delle classificazioni sismiche gestito dal Dipartimento Casa Italia della Presidenza del Consiglio dei ministri.\u00bb; \n\nc) il comma 3-quater \u00e8 soppresso. \n\n\n\n\n\n\n2. Le disposizioni di cui all'articolo 2, comma 3-bis, primo periodo, del citato decreto-legge n. 11 del 2023, in vigore anteriormente alle modifiche apportate dal comma 1, continuano ad applicarsi alle spese sostenute in relazione agli interventi per i quali in data antecedente a quella di entrata in vigore del presente decreto: \n\na) risulti presentata la comunicazione di inizio lavori asseverata (CILA) ai sensi dell'articolo 119, comma 13-ter, del citato decreto-legge n. 34 del 2020, se gli interventi sono agevolati ai sensi del medesimo articolo 119 e sono diversi da quelli effettuati dai condomini; \n\nb) risulti adottata la delibera assembleare che ha approvato l'esecuzione dei lavori e risulti presentata la comunicazione di inizio lavori asseverata (CILA) ai sensi dell'articolo 119, comma 13-ter, del citato decreto-legge n. 34 del 2020, se gli interventi sono agevolati ai sensi del medesimo articolo 119 e sono effettuati dai condomini; \n\nc) risulti presentata l'istanza per l'acquisizione del titolo abilitativo, se gli interventi sono agevolati ai sensi dell'articolo 119 del citato decreto-legge n. 34 del 2020 e comportano la demolizione e la ricostruzione degli edifici; \n\nd) risulti presentata la richiesta del titolo abilitativo, ove necessario, se gli interventi sono diversi da quelli agevolati ai sensi dell'articolo 119 del citato decreto-legge n. 34 del 2020; \n\ne) siano gi\u00e0 iniziati i lavori oppure, nel caso in cui i lavori non siano ancora iniziati, sia stato stipulato un accordo vincolante tra le parti per la fornitura dei beni e dei servizi oggetto dei lavori e sia stato versato un acconto sul prezzo, se gli interventi sono diversi da quelli agevolati ai sensi dell'articolo 119 del citato decreto-legge n. 34 del 2020 e per i medesimi non \u00e8 prevista la presentazione di un titolo abilitativo. \n\n\n\n\n3. Le disposizioni di cui all'articolo 2, comma 3-quater, del citato decreto-legge n. 11 del 2023, in vigore anteriormente alle modifiche apportate dal comma 1, continuano ad applicarsi alle spese sostenute in relazione agli interventi di cui al previgente comma 3-quater dell'articolo 2 del decreto-legge n. 11 del 2023, diversi da quelli di cui al comma 3-ter.1 del medesimo articolo 2, per i quali in data antecedente a quella di entrata in vigore del presente decreto sussistano le condizioni di cui al comma 2 o sia stata presentata l'istanza per l'acquisizione del titolo abilitativo. \n\n\n\n\n\n4. Le disposizioni di cui all'articolo 2, comma 1-bis, secondo periodo, del citato decreto-legge n. 11 del 2023, si applicano in relazione alle spese sostenute fino alla data di entrata in vigore del presente decreto; le stesse disposizioni continuano ad applicarsi alle spese sostenute successivamente a tale data soltanto in relazione agli interventi per i quali in data antecedente a quella di entrata in vigore del presente decreto: \n\na) risulti presentata la richiesta del titolo abilitativo, ove necessario; \n\nb) siano gi\u00e0 iniziati i lavori oppure, nel caso in cui i lavori non siano ancora iniziati, sia gi\u00e0 stato stipulato un accordo vincolante tra le parti per la fornitura dei beni e dei servizi oggetto dei lavori e sia stato versato un acconto sul prezzo, se per gli interventi non \u00e8 prevista la presentazione di un titolo abilitativo. \n\n\n\n\n5. Le disposizioni di cui all'articolo 2, commi 2 e 3, del citato decreto-legge n. 11 del 2023, non si applicano agli interventi contemplati al comma 2, lettere a), b) e c), primo periodo, e al comma 3, lettere a) e b), del medesimo articolo 2 per i quali, alla data di entrata in vigore del presente decreto, non \u00e8 stata sostenuta alcuna spesa, documentata da fattura, per lavori gi\u00e0 effettuati. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-29&atto.codiceRedazionale=24G00059&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:24:32.418402"}
{"text": "\n\n\nArt. 2\n Modifiche alla disciplina \n in materia di remissione in bonis\n\n\n1. Le disposizioni di cui all'articolo 2, comma 1, del decreto-legge 2 marzo 2012, n. 16, convertito, con modificazioni, dalla legge 26 aprile 2012, n. 44, non si applicano in relazione all'obbligo di comunicazione all'Agenzia delle entrate dell'esercizio delle opzioni di cui all'articolo 121, comma 1, lettere a) e b), del decreto-legge 19 maggio 2020, n. 34, convertito, con modificazioni, dalla legge 17 luglio 2020, n. 77, ivi incluse quelle relative alle cessioni delle rate residue non fruite delle detrazioni riferite alle spese sostenute negli anni precedenti. \n\n\n\n2. Al fine di acquisire tempestivamente le informazioni necessarie per il monitoraggio dell'ammontare dei crediti derivanti dalle opzioni per lo sconto in fattura e per la cessione del credito, la sostituzione delle comunicazioni di esercizio delle opzioni previste dall'articolo 121, comma 1, lettere a) e b), del decreto-legge 19 maggio 2020, n. 34, di cui al provvedimento del direttore dell'Agenzia delle entrate emanato ai sensi del comma 7 del medesimo articolo 121, relative alle spese sostenute nell'anno 2023 e alle cessioni delle rate residue non fruite delle detrazioni riferite alle spese sostenute negli anni dal 2020 al 2022, inviate dal 1\u00b0 al 4 aprile 2024, \u00e8 consentita entro il 4 aprile 2024. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-29&atto.codiceRedazionale=24G00059&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:24:36.517317"}
{"text": "\n\n\nArt. 3\n Disposizioni in materia di trasmissione \n dei dati relativi alle spese agevolabili fiscalmente\n\n\n\n\n1. Al fine di acquisire le informazioni necessarie per il monitoraggio della spesa relativa alla realizzazione degli interventi agevolabili, a integrazione dei dati da fornire all'ENEA alla conclusione dei lavori ai sensi dell'articolo 16, comma 2-bis, del decreto-legge 4 giugno 2013, n. 63, convertito, con modificazioni, dalla legge 3 agosto 2013, n. 90, i soggetti di cui al comma 3 che sostengono spese per gli interventi di efficientamento energetico agevolabili ai sensi dell'articolo 119 del decreto-legge 19 maggio 2020, n. 34, convertito, con modificazioni, dalla legge 17 luglio 2020, n. 77, trasmettono all'ENEA le informazioni inerenti agli interventi agevolati, quali: \n\na) i dati catastali relativi all'immobile oggetto degli interventi; \n\nb) l'ammontare delle spese sostenute nell'anno 2024 alla data di entrata in vigore del presente decreto; \n\nc) l'ammontare delle spese che prevedibilmente saranno sostenute successivamente alla data di entrata in vigore del presente decreto negli anni 2024 e 2025; \n\nd) le percentuali delle detrazioni spettanti in relazione alle spese di cui alle lettere b) e c). \n\n\n\n\n\n\n2. Per le finalit\u00e0 di cui al comma 1, i soggetti di cui al comma 3 che sostengono spese per gli interventi antisismici agevolabili ai sensi dell'articolo 119 del citato decreto-legge n. 34 del 2020, trasmettono al \"Portale nazionale delle classificazioni sismiche\" gestito dal Dipartimento Casa Italia della Presidenza del Consiglio dei ministri, gi\u00e0 in fase di asseverazione ai sensi del decreto del Ministro delle infrastrutture e dei trasporti 28 febbraio 2017, n. 58, le informazioni inerenti gli interventi agevolati, relative: \n\na) ai dati catastali relativi all'immobile oggetto degli interventi; \n\nb) all'ammontare delle spese sostenute nell'anno 2024 alla data di entrata in vigore del presente decreto; \n\nc) all'ammontare delle spese che prevedibilmente saranno sostenute successivamente alla data di entrata in vigore del presente decreto negli anni 2024 e 2025; \n\nd) alle percentuali delle detrazioni spettanti in relazione alle spese di cui alle lettere b) e c). \n\n\n\n\n\n\n3. Sono tenuti a effettuare la trasmissione delle informazioni di cui ai commi 1 e 2 e le relative variazioni, i soggetti: \n\na) che entro il 31 dicembre 2023 hanno presentato la comunicazione di inizio lavori asseverata di cui al comma 13-ter dell'articolo 119 del citato decreto-legge n. 34 del 2020, ovvero l'istanza per l'acquisizione del titolo abilitativo previsto per la demolizione e la ricostruzione degli edifici, e che alla stessa data non hanno concluso i lavori; \n\nb) che hanno presentato la comunicazione di inizio lavori asseverata di cui al comma 13-ter dell'articolo 119 del citato decreto-legge n. 34 del 2020, ovvero l'istanza per l'acquisizione del titolo abilitativo previsto per la demolizione e la ricostruzione degli edifici, a partire dal 1\u00b0 gennaio 2024. \n\n\n\n\n4. Il contenuto, le modalit\u00e0 e i termini delle comunicazioni di cui ai commi 1 e 2 sono definiti con decreto del Presidente del Consiglio dei ministri, da adottare entro 60 giorni dall'entrata in vigore del presente decreto. \n\n\n\n5. L'omessa trasmissione dei dati di cui commi 1 e 2 nei termini individuati ai sensi del comma 4 comporta l'applicazione della sanzione amministrativa di euro 10.000. In luogo della sanzione di cui al primo periodo, per gli interventi per i quali la comunicazione di inizio lavori asseverata di cui al comma 13-ter dell'articolo 119 del citato decreto-legge n. 34 del 2020, ovvero l'istanza per l'acquisizione del titolo abilitativo previsto per la demolizione e la ricostruzione degli edifici \u00e8 presentata a partire dalla data di entrata in vigore del presente decreto, l'omessa trasmissione dei dati di cui commi 1 e 2 comporta la decadenza dall'agevolazione fiscale e non si applicano le disposizioni dell'articolo 2, comma 1, del decreto-legge 2 marzo 2012, n. 16, convertito, con modificazioni, dalla legge 26 aprile 2012, n. 44. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-29&atto.codiceRedazionale=24G00059&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:24:40.662668"}
{"text": "\n\n\nArt. 4\n Disposizioni in materia di utilizzabilit\u00e0 dei crediti \n da bonus edilizi e compensazioni di crediti fiscali\n\n\n1. All'articolo 121 del decreto-legge 19 maggio 2020, n. 34, convertito, con modificazioni, dalla legge 17 luglio 2020, n. 77, dopo il comma 3, \u00e8 inserito il seguente: \u00ab3-bis. In presenza di iscrizioni a ruolo per imposte erariali e relativi accessori, nonch\u00e9 iscrizioni a ruolo o carichi affidati agli agenti della riscossione relativi ad atti comunque emessi dall'Agenzia delle entrate in base alle norme vigenti, ivi compresi quelli per atti di recupero emessi ai sensi dell'articolo 1, commi da 421 a 423, della legge 30 dicembre 2004, n. 311, e dell'articolo 38-bis del decreto del Presidente della Repubblica 29 settembre 1973, n. 600, per importi complessivamente superiori a euro 10.000, per i quali sia gi\u00e0 decorso il trentesimo giorno dalla scadenza dei termini di pagamento e non siano in essere provvedimenti di sospensione o sia intervenuta decadenza dalla rateazione, l'utilizzabilit\u00e0 in compensazione ai sensi dell'articolo 17 del decreto legislativo 9 luglio 1997, n. 241, dei crediti d'imposta di cui al presente articolo, presenti nella piattaforma telematica disciplinata dal provvedimento del direttore dell'Agenzia delle entrate di cui al comma 7, \u00e8 sospesa fino a concorrenza degli importi dei predetti ruoli e carichi. Restano fermi i termini di utilizzo delle singole quote annuali del credito di cui al comma 3 e l'applicazione delle disposizioni di cui all'articolo 37, comma 49-quinquies, del decreto-legge 4 luglio 2006, n. 223, convertito, con modificazioni, dalla legge 4 agosto 2006, n. 248. Le modalit\u00e0 di attuazione e la decorrenza delle disposizioni del presente comma sono definite con regolamento del Ministro dell'economia e delle finanze adottato ai sensi dell'articolo 17, comma 3, della legge 23 agosto 1988, n. 400.\u00bb. \n\n\n\n2. All'articolo 37 del decreto-legge 4 luglio 2006, n. 223, convertito, con modificazioni, dalla legge 4 agosto 2006, n. 248, il comma 49-quinquies \u00e8 sostituito dal seguente: \u00ab49-quinquies. In deroga all'articolo 8, comma 1, della legge 27 luglio 2000, n. 212, per i contribuenti che abbiano iscrizioni a ruolo per imposte erariali e relativi accessori, nonch\u00e9 iscrizioni a ruolo o carichi affidati agli agenti della riscossione relativi ad atti comunque emessi dall'Agenzia delle entrate in base alle norme vigenti, ivi compresi quelli per atti di recupero emessi ai sensi dell'articolo 1, commi da 421 a 423, della legge 30 dicembre 2004, n. 311, e dell'articolo 38-bis del decreto del Presidente della Repubblica 29 settembre 1973, n. 600, per importi complessivamente superiori a euro 100.000, per i quali i termini di pagamento siano scaduti e non siano in essere provvedimenti di sospensione, \u00e8 esclusa la facolt\u00e0 di avvalersi della compensazione di cui all'articolo 17 del decreto legislativo 9 luglio 1997, n. 241, fatta eccezione per i crediti indicati alle lettere e), f) e g) del comma 2 della predetta disposizione. La previsione di cui al primo periodo non opera con riferimento alle somme oggetto di piani di rateazione per i quali non sia intervenuta decadenza. Sono fatte salve le previsioni di cui al quarto periodo dell'articolo 31, comma 1, del decreto-legge 31 maggio 2010, n. 78, convertito, con modificazioni, dalla legge 30 luglio 2010, n. 122. Ove non applicabili le disposizioni di cui al primo periodo, resta ferma l'applicazione dell'articolo 31 del decreto-legge 31 maggio 2010, n. 78. Si applicano le disposizioni dei commi 49-ter e 49-quater ai meri fini della verifica delle condizioni di cui al presente comma.\u00bb. \n\n\n\n3. Le disposizioni di cui al comma 2 si applicano a decorrere dal 1\u00b0 luglio 2024. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-29&atto.codiceRedazionale=24G00059&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:24:44.754500"}
{"text": "\n\n\nArt. 5\n Presidi antifrode in materia di cessione dei crediti ACE\n\n\n\n\n1. All'articolo 19, comma 6, del decreto-legge 25 maggio 2021, n. 73, convertito, con modificazioni, dalla legge 23 luglio 2021, n. 106, sono apportate le seguenti modificazioni: \n\na) al terzo periodo, le parole \u00abcon facolt\u00e0 di successiva cessione\u00bb sono sostituite dalle seguenti: \u00absenza facolt\u00e0 di successiva cessione\u00bb; \n\nb) dopo il quarto periodo sono inseriti i seguenti: \u00abIn presenza di concorso nella violazione, oltre all'applicazione dell'articolo 9, comma 1, del decreto legislativo 18 dicembre 1997, n. 472, ai fini del recupero del credito e dei relativi interessi, sussiste anche la responsabilit\u00e0 in solido dei soggetti cessionari. Alle cessioni di cui al terzo periodo si applicano le disposizioni di cui all'articolo 122-bis del decreto-legge 19 maggio 2020, n. 34, convertito, con modificazioni, dalla legge 17 luglio 2020, n. 77.\u00bb. \n\n\n\n\n2. I crediti che, alla data di entrata in vigore del presente decreto, sono stati precedentemente oggetto di cessione ai sensi dell'articolo 19, comma 6, terzo periodo, del decreto-legge 25 maggio 2021, n. 73, possono costituire oggetto esclusivamente di una ulteriore cessione ad altri soggetti, alle condizioni ivi previste. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-29&atto.codiceRedazionale=24G00059&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:24:48.848948"}
{"text": "\n\n\nArt. 6\n Misure per il monitoraggio di transizione 4.0\n\n\n1. Ai fini della fruizione dei crediti d'imposta per investimenti in beni strumentali nuovi di cui all'articolo 1, commi da 1057-bis a 1058-ter, della legge 30 dicembre 2020, n. 178, e dei crediti d'imposta per investimenti in attivit\u00e0 di ricerca e sviluppo, innovazione tecnologica e design e ideazione estetica di cui all'articolo 1, commi 200, 201 e 202, della legge 27 dicembre 2019, n. 160, ivi incluse le attivit\u00e0 di innovazione tecnologica finalizzate al raggiungimento di obiettivi di innovazione digitale 4.0 e di transizione ecologica di cui ai commi 203, quarto periodo, 203-quinquies e 203-sexies del medesimo articolo 1 della legge n. 160 del 2019, le imprese sono tenute a comunicare preventivamente, in via telematica, l'ammontare complessivo degli investimenti che si intendono effettuare a decorrere dalla data di entrata in vigore del presente decreto-legge, la presunta ripartizione negli anni del credito e la relativa fruizione. La comunicazione \u00e8 aggiornata al completamento degli investimenti di cui al primo periodo. La comunicazione telematica di completamento degli investimenti \u00e8 effettuata anche per gli investimenti di cui al primo periodo realizzati a decorrere dal 1\u00b0 gennaio 2024 e fino al giorno antecedente alla data di entrata in vigore del presente decreto-legge. Le comunicazioni di cui al presente comma sono effettuate sulla base del modello adottato con decreto direttoriale 6 ottobre 2021 del Ministero dello sviluppo economico. Per le finalit\u00e0 di cui al presente articolo, con apposito decreto direttoriale del Ministero delle imprese e del made in Italy, sono apportate le necessarie modificazioni al decreto 6 ottobre 2021, anche per quel che concerne il contenuto, le modalit\u00e0 e i termini di invio delle comunicazioni di cui al presente comma. \n\n\n\n2. Il Ministero delle imprese e del made in Italy comunica mensilmente al Ministero dell'economia e delle finanze i dati di cui al presente articolo necessari ai fini del monitoraggio di cui all'articolo 17, comma 12, della legge 31 dicembre 2009, n. 196. \n\n\n\n3. Per gli investimenti in beni strumentali nuovi di cui all'articolo 1, commi da 1057-bis a 1058-ter, della legge 30 dicembre 2020, n. 178, relativi all'anno 2023, la compensabilit\u00e0 dei crediti maturati e non ancora fruiti \u00e8 subordinata alla comunicazione effettuata secondo le modalit\u00e0 di cui al decreto direttoriale di cui al comma 1. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-29&atto.codiceRedazionale=24G00059&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:24:52.939634"}
{"text": "\n\n\nArt. 7\n Disposizioni urgenti in materia fiscale\n\n\n1. Le disposizioni dell'articolo 6-bis della legge 27 luglio 2000, n. 212, non si applicano agli atti emessi prima del 30 aprile 2024 e a quelli preceduti da un invito ai sensi del decreto legislativo 19 giugno 1997, n. 218, emesso prima della medesima data. \n\n\n\n2. Agli atti di cui al comma 1 si applica la disciplina vigente prima del 30 aprile 2024. \n\n\n\n3. Qualora l'Amministrazione finanziaria abbia, prima della data di entrata in vigore del presente decreto della presente disposizione, comunicato al contribuente lo schema d'atto di cui all'articolo 6-bis della legge 27 luglio 2000, n. 212, agli atti emessi con riferimento alla medesima pretesa si applica comunque la proroga dei termini di decadenza prevista dal comma 3, terzo periodo, del medesimo articolo. \n\n\n\n4. Al fine di assicurare l'ordinato svolgimento delle attivit\u00e0 di alimentazione degli archivi relativi agli aiuti di Stato, con riferimento alle misure straordinarie adottate per il contrasto alla pandemia da virus Covid-19, all'articolo 35, comma 1, lettere b), b-bis) e b-ter), del decreto-legge 21 giugno 2022, n. 73, convertito, con modificazioni, dalla legge 4 agosto 2022, n. 122, i termini del 31 marzo e del 30 settembre 2024 sono prorogati al 30 novembre 2024. \n\n\n\n5. All'articolo 10 del decreto legislativo 18 dicembre 1997, n. 471, dopo il comma 1-bis \u00e8 aggiunto il seguente \u00ab1-ter. La sanzione prevista al comma 1 si applica agli operatori che violano gli obblighi di trasmissione previsti dall'articolo 22, comma 5, terzo periodo, del decreto-legge 26 ottobre 2019, n. 124, convertito, con modificazioni, dalla legge 19 dicembre 2019, n. 157. La sanzione di cui al primo periodo \u00e8 applicata per ogni omesso, tardivo o errato invio dei dati, e non si applica l'articolo 12 del decreto legislativo 18 dicembre 1997, n. 472.\u00bb. \n\n\n\n6. All'articolo 3, comma 12-undecies, del decreto-legge 29 dicembre 2023, n. 215, convertito, con modificazioni, dalla legge 23 febbraio 2024, n. 18, le parole: \u00ab31 marzo 2024\u00bb, ovunque ricorrano, sono sostituite dalle seguenti: \u00ab31 maggio 2024\u00bb e le parole: \u00ab1\u00b0 aprile 2024\u00bb, sono sostituite dalle seguenti: \u00ab1\u00b0 giugno 2024\u00bb. \n\n\n\n7. I soggetti che, entro il termine del 30 settembre 2023, non hanno perfezionato la procedura di regolarizzazione delle violazioni di cui all'articolo 1, commi da 174 a 178, della legge 29 dicembre 2022, n. 197, riguardanti le dichiarazioni validamente presentate relative al periodo d'imposta in corso al 31 dicembre 2021 e ai periodi d'imposta precedenti, possono comunque procedere alla predetta regolarizzazione, fermo restando il rispetto delle altre condizioni e modalit\u00e0 ivi previste, se entro il 31 maggio 2024 versano le somme dovute in un'unica soluzione e rimuovono le irregolarit\u00e0 od omissioni. In alternativa al pagamento in un'unica soluzione, i soggetti di cui al primo periodo possono versare, entro il 31 maggio 2024, un importo pari a cinque delle otto rate previste dall'articolo 1, comma 174, della legge 29 dicembre 2022, n. 197, e le tre rate residue, sulle quali sono applicati gli interessi nella misura del 2 per cento annuo a decorrere dal 1\u00b0 giugno 2024, entro i termini previsti dal medesimo comma 174. In tal caso, la regolarizzazione si perfeziona con il versamento delle somme dovute entro il 31 maggio 2024 e la rimozione delle irregolarit\u00e0 od omissioni entro la medesima data. Il mancato pagamento, in tutto o in parte, di una delle rate successive a quella in scadenza il 31 maggio 2024, entro il termine di pagamento della rata successiva, comporta la decadenza dal beneficio della rateazione e l'iscrizione a ruolo degli importi ancora dovuti, nonch\u00e9 della sanzione di cui all'articolo 13 del decreto legislativo 18 dicembre 1997, n. 471, applicata sul residuo dovuto a titolo di imposta, e degli interessi nella misura prevista all'articolo 20 del decreto del Presidente della Repubblica 29 settembre 1973, n. 602, con decorrenza dalla data del 1\u00b0 giugno 2024. Resta fermo quanto previsto dall'articolo 1, comma 175, terzo periodo, della legge 29 dicembre 2022, n. 197. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-29&atto.codiceRedazionale=24G00059&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:24:57.035407"}
{"text": "\n\n\nArt. 8\n Disposizioni in materia di Amministrazione finanziaria\n\n\n1. All'articolo 51 del decreto-legge 26 ottobre 2019, n. 124, convertito, con modificazioni, dalla legge 19 dicembre 2019, n. 157, dopo il comma 2-quater, \u00e8 inserito il seguente: \n \u00ab2-quinquies. In coerenza con gli obiettivi generali indicati al comma 1, il Consiglio di presidenza della giustizia tributaria, al fine di assicurare la sicurezza, la continuit\u00e0 e lo sviluppo del sistema informatico del governo autonomo della magistratura tributaria si avvale della societ\u00e0 di cui all'articolo 83, comma 15, del decreto-legge 25 giugno 2008, n. 112, convertito, con modificazioni, dalla legge 6 agosto 2008, n. 133.\u00bb. \n\n\n\n2. Il Ministro dell'economia e delle finanze, in presenza di richiesta da parte di una regione al riversamento diretto, ai sensi dell'articolo 9, comma 1, del decreto legislativo 6 maggio 2011, n. 68, del gettito derivante dall'attivit\u00e0 di recupero fiscale riferita ai tributi propri derivati e alle addizionali alle basi imponibili dei tributi erariali, di cui al medesimo decreto legislativo n. 68 del 2011, pu\u00f2 procedere, unitamente all'Agenzia delle entrate e previo parere dell'Avvocatura dello Stato, alla stipulazione di un'intesa con la regione medesima, che preveda il pagamento da parte dello Stato della misura del 90 per cento del capitale dovuto, con rinunzia della regione ad ogni pretesa in ordine agli accessori e alle spese legali. Agli oneri di cui al presente comma si provvede ai sensi dell'articolo 1, comma 818, della legge 29 dicembre 2022, n. 197. \n\n\n\n3. Al fine di garantire maggiore efficienza ed efficacia all'azione amministrativa delle agenzie fiscali in considerazione dei rilevanti impegni derivanti dall'attuazione della riforma dell'amministrazione fiscale prevista dal Piano Nazionale di Ripresa e Resilienza e dalla legge delega 9 agosto 2023, n. 111, le risorse variabili dei fondi risorse decentrate relativi agli anni 2023 e 2024 dell'Agenzia delle entrate e dell'Agenzia delle dogane e dei monopoli sono incrementate, rispettivamente di 38 milioni di euro e di 13 milioni di euro per ciascun anno, in deroga alle disposizioni di cui all'articolo 23, comma 2, del decreto legislativo 25 maggio 2017, n. 75. Per l'attuazione del presente comma \u00e8 autorizzata la spesa di 51 milioni di euro per ciascuno degli anni 2024 e 2025. Ai relativi oneri, pari a 51 milioni di euro per ciascuno degli anni 2024 e 2025, si provvede mediante corrispondente riduzione delle risorse del Fondo di cui all'articolo 62, comma 1, del decreto legislativo 27 dicembre 2023, n. 209. Conseguentemente, l'Agenzia delle entrate e l'Agenzia delle dogane e dei monopoli provvedono a versare all'entrata del bilancio dello Stato, le somme accantonate nei propri bilanci, destinate al trattamento economico accessorio, in eccedenza rispetto a quanto previsto dal citato articolo 23, comma 2, del decreto legislativo 25 maggio 2017, n. 75. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-29&atto.codiceRedazionale=24G00059&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:25:01.129743"}
{"text": "\n\n\nArt. 9\n Misure in favore dei territori interessati \n da eccezionali eventi meteorologici e per grandi eventi\n\n\n1. Per la realizzazione degli interventi previsti dall'articolo 25, comma 2, lettera c), del decreto legislativo 2 gennaio 2018, n. 1, una quota pari a 66 milioni di euro delle risorse di cui all'articolo 7, comma 3, del decreto-legge 29 settembre 2023, n. 132, convertito, con modificazioni, dalla legge 27 novembre 2023, n. 170, \u00e8 destinata ai territori colpiti dall'emergenza derivante dagli eccezionali eventi meteorologici verificatisi sul territorio della Regione Toscana nel mese di novembre 2023 e per i quali \u00e8 stato dichiarato lo stato di emergenza con delibere del Consiglio dei ministri del 3 novembre 2023 e del 5 dicembre 2023, pubblicate, rispettivamente, nella Gazzetta Ufficiale n. 265 del 13 novembre 2023 e n. 295 del 19 dicembre 2023. Ai relativi oneri, pari a 66 milioni di euro per l'anno 2024, si provvede mediante corrispondente versamento all'entrata del bilancio dello Stato, a valere sulle risorse disponibili presso la contabilit\u00e0 speciale 1778, intestata all'Agenzia delle entrate, ai sensi dell'articolo 1, commi da 2 a 5, della legge 29 dicembre 2022, n. 197, e di cui all'articolo 4, comma 9, del decreto-legge 30 marzo 2023, n. 34, convertito, con modificazioni, dalla legge 26 maggio 2023, n. 56. Alla compensazione degli effetti finanziari in termini di fabbisogno e di indebitamento netto, pari a 45 milioni di euro per l'anno 2024 e 21 milioni di euro per l'anno 2025, si provvede mediante corrispondente riduzione del fondo per la compensazione degli effetti finanziari non previsti a legislazione vigente conseguenti all'attualizzazione di contributi pluriennali, di cui all'articolo 6, comma 2, del decreto-legge 7 ottobre 2008, n. 154, convertito, con modificazioni, dalla legge 4 dicembre 2008, n. 189. \n\n\n\n2. Al fine di assicurare la concessione e l'operativit\u00e0 delle garanzie dello Stato in relazione ai finanziamenti accordati ai sensi dell'articolo 1, comma 437, della legge 30 dicembre 2023, n. 213, all'articolo 1, comma 762, della legge 29 dicembre 2022, n. 197, le parole: \u00abe all'articolo 5, comma 4, del decreto-legge 17 ottobre 2016, n. 189, convertito, con modificazioni, dalla legge 15 dicembre 2016, n. 229\u00bb sono sostituite dalle seguenti: \u00aball'articolo 5, comma 4, del decreto-legge 17 ottobre 2016, n. 189, convertito, con modificazioni, dalla legge 15 dicembre 2016, n. 229, e all'articolo 1, comma 437, della legge 30 dicembre 2023, n. 213\u00bb. \n\n\n\n3. Al fine di fronteggiare le emergenze di sicurezza urbana e di controllo del territorio, comprese quelle derivanti dagli eccezionali eventi meteorologici che nel mese di luglio 2023 hanno colpito il territorio della Regione siciliana, i comuni capoluogo di citt\u00e0 metropolitana della Regione siciliana, che alla data del 31 dicembre 2023 hanno terminato il periodo di risanamento quinquennale decorrente dalla redazione dell'ipotesi di bilancio stabilmente riequilibrato, sono autorizzati ad assumere a tempo indeterminato, a partire dal 1\u00b0 aprile 2024, mediante procedure concorsuali semplificate ai sensi dell'articolo 35-quater, comma 3-bis, del decreto legislativo 30 marzo 2001, n. 165, o mediante scorrimento di graduatorie vigenti di altre amministrazioni, comunque in deroga al previo espletamento delle procedure di cui agli articoli 30 e 34-bis del medesimo decreto legislativo n. 165 del 2001, 100 unit\u00e0 di personale non dirigenziale del corpo della polizia locale. \n\n\n\n4. Le assunzioni di cui al comma 3 sono autorizzate in deroga ai vincoli assunzionali di cui all'articolo 1, comma 557, della legge 27 dicembre 2006, n. 296, nonch\u00e9 in deroga all'articolo 33, comma 2, del decreto-legge 30 aprile 2019 n. 34, convertito, con modificazioni, dalla legge 28 giugno 2019, n. 58. \n\n\n\n5. Ai concorsi per le assunzioni di cui al comma 3 provvede il Dipartimento della funzione pubblica della Presidenza del Consiglio dei ministri tramite la Commissione RIPAM, che provvede, con propria delibera, alla individuazione delle commissioni esaminatrici. \n\n\n\n6. Agli oneri derivanti dal comma 3, pari a euro 2.925.000 per l'anno 2024 e pari a euro 3.900.000 a decorrere dall'anno 2025, si provvede mediante corrispondente riduzione del Fondo per le esigenze indifferibili di cui all'articolo 1, comma 200, della legge 23 dicembre 2014, n. 190. \n\n\n\n7. In considerazione dell'eccezionale afflusso di pellegrini e turisti previsto per le celebrazioni del Giubileo della Chiesa cattolica, per i titolari di permesso di soggiorno per motivi religiosi per i quali \u00e8 prevista l'iscrizione volontaria al Servizio sanitario nazionale ai sensi dell'articolo 34, comma 3, del decreto legislativo 25 luglio 1998, n. 286, l'entit\u00e0 del contributo di cui al suddetto comma \u00e8 fissato nella misura prevista dal comma 5 del citato articolo 34 per i casi di cui al comma 4, lettera a), del medesimo articolo. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-29&atto.codiceRedazionale=24G00059&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:25:05.221900"}
{"text": "\n\n\nArt. 10\n Entrata in vigore\n\n\n1. Il presente decreto entra in vigore il giorno successivo a quello della sua pubblicazione nella Gazzetta Ufficiale della Repubblica italiana e sar\u00e0 presentato alle Camere per la conversione in legge. \n\n\n\nIl presente decreto, munito del sigillo dello Stato, sar\u00e0 inserito nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarlo e di farlo osservare. \n Dato a Roma, add\u00ec 29 marzo 2024 \nMATTARELLA\nMeloni, Presidente del Consiglio dei ministri\nGiorgetti, Ministro dell'economia e delle finanze\nVisto, il Guardasigilli: Nordio\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-29&atto.codiceRedazionale=24G00059&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:25:09.309875"}
{"text": "\nLa Camera dei deputati ed il Senato della Repubblica hanno approvato;\nIL PRESIDENTE DELLA REPUBBLICA\nPromulga\n la seguente legge:\nArt. 1\n\n\n1. Il decreto-legge 29 gennaio 2024, n. 7, recante disposizioni urgenti per le consultazioni elettorali dell'anno 2024 e in materia di revisione delle anagrafi della popolazione residente e di determinazione della popolazione legale, \u00e8 convertito in legge con le modificazioni riportate in allegato alla presente legge. \n\n\n\n2. La presente legge entra in vigore il giorno successivo a quello della sua pubblicazione nella Gazzetta Ufficiale. \n\n\n\nLa presente legge, munita del sigillo dello Stato, sar\u00e0 inserita nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarla e di farla osservare come legge dello Stato. \n Data a Roma, add\u00ec 25 marzo 2024 \nMATTARELLA\nMeloni, Presidente del Consiglio dei ministri\nPiantedosi, Ministro dell'interno\nVisto, il Guardasigilli: Nordio\n Avvertenza: \n Il decreto-legge 29 gennaio 2024, n. 7, \u00e8 stato pubblicato nella Gazzetta Ufficiale - Serie generale - n. 23 del 29 gennaio 2024. \n A norma dell'art. 15, comma 5, della legge 23 agosto 1988, n. 400 (Disciplina dell'attivit\u00e0 di Governo e ordinamento della Presidenza del Consiglio dei ministri), le modifiche apportate dalla presente legge di conversione hanno efficacia dal giorno successivo a quello della sua pubblicazione. \n Il testo del decreto-legge coordinato con la legge di conversione \u00e8 pubblicato in questa stessa Gazzetta Ufficiale alla pag. xxx. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-28&atto.codiceRedazionale=24G00055&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:25:10.364077"}
{"text": "\n\n\n Allegato \n\nMODIFICAZIONI APPORTATE IN SEDE DI CONVERSIONE AL DECRETO-LEGGE 29 GENNAIO 2024, N. 7 \n\n All'articolo 1: \n al comma 2, le parole: \u00abdalle ore 14 alle ore 22\u00bb sono sostituite dalle seguenti: \u00abdalle ore 15 alle ore 23\u00bb; \n al comma 3, lettera a), le parole: \u00abdalle ore 14 alle ore 22\u00bb sono sostituite dalle seguenti: \u00abdalle ore 15 alle ore 23\u00bb; \n dopo il comma 4 \u00e8 aggiunto il seguente: \n \u00ab4-bis. Limitatamente alle province che nell'anno 2024, per effetto dell'articolo 1, comma 79, lettera b), secondo periodo, della legge 7 aprile 2014, n. 56, sono tenute al rinnovo elettorale dei propri organi entro il quarantacinquesimo giorno successivo all'ultima proclamazione degli eletti nei comuni interessati al voto nel turno ordinario annuale, il termine per lo svolgimento delle elezioni provinciali \u00e8 differito al 29 settembre 2024. Fino al rinnovo degli organi di cui al presente comma \u00e8 prorogata la durata del mandato di quelli in carica e dei loro componenti anche in caso di decadenza dagli organi nei comuni di appartenenza. Resta fermo il termine di novanta giorni per il rinnovo elettorale delle province non rientranti nella fattispecie richiamata al primo periodo\u00bb. \n Dopo l'articolo 1 sono inseriti i seguenti: \n \u00abArt. 1-bis (Disposizioni per assicurare la funzionalit\u00e0 delle commissioni e sottocommissioni elettorali circondariali). - 1.\nAll'articolo 1, comma 1, primo periodo, del decreto-legge 11 aprile 2011, n. 37, convertito dalla legge 1\u00b0 giugno 2011, n. 78, dopo le parole: \"funzionari statali\" sono inserite le seguenti: \"in servizio o a riposo\". \n Art. 1-ter (Disciplina sperimentale per l'esercizio del diritto di voto da parte degli studenti fuori sede in occasione dell'elezione dei membri del Parlamento europeo spettanti all'Italia per l'anno 2024). - 1. In occasione delle elezioni dei membri del Parlamento europeo spettanti all'Italia per l'anno 2024, gli elettori fuori sede che per motivi di studio sono temporaneamente domiciliati, per un periodo di almeno tre mesi nel quale ricade la data di svolgimento della predetta consultazione elettorale, in un comune italiano situato in una regione diversa da quella in cui si trova il comune nelle cui liste elettorali sono iscritti possono esercitare il diritto di voto con le modalit\u00e0 previste dal presente articolo. \n 2. Quando il comune di temporaneo domicilio appartiene alla medesima circoscrizione elettorale in cui ricade il comune nelle cui liste elettorali sono iscritti, gli elettori fuori sede di cui al comma 1 possono votare nel comune di temporaneo domicilio. \n 3. Quando il comune di temporaneo domicilio appartiene a una circoscrizione elettorale diversa da quella in cui ricade il comune nelle cui liste elettorali sono iscritti, gli elettori fuori sede di cui al comma 1 possono votare nel comune capoluogo della regione in cui \u00e8 situato il comune di temporaneo domicilio. Il voto \u00e8 espresso per le liste e i candidati della circoscrizione di appartenenza dell'elettore, presso le sezioni elettorali speciali istituite ai sensi del comma 8. \n 4. Gli elettori fuori sede che intendono esercitare il diritto di voto ai sensi dei commi 2 e 3 presentano, personalmente, tramite persona delegata o mediante l'utilizzo di strumenti telematici, apposita domanda al comune nelle cui liste elettorali sono iscritti.\nLa domanda \u00e8 presentata almeno trentacinque giorni prima della data prevista per lo svolgimento della consultazione ed \u00e8 revocabile, con le stesse forme previste dal primo periodo, entro il venticinquesimo giorno antecedente la medesima data. \n 5. Alla domanda presentata ai sensi del comma 4, nella quale devono essere indicati l'indirizzo completo del temporaneo domicilio e, ove possibile, un recapito di posta elettronica, sono allegati copia di un documento di riconoscimento in corso di validit\u00e0 e della tessera elettorale personale nonch\u00e9 la certificazione o altra documentazione attestante l'iscrizione presso un'istituzione scolastica, universitaria o formativa. \n 6. Ricevuta la domanda di cui al comma 4, entro il ventesimo giorno antecedente la data della consultazione il comune di residenza verifica il possesso da parte dell'elettore fuori sede del diritto di elettorato attivo, dandone notizia al comune di temporaneo domicilio, per gli elettori indicati al comma 2, o al comune capoluogo della regione in cui \u00e8 situato il comune di temporaneo domicilio, per gli elettori indicati al comma 3. L'ufficiale elettorale del comune di residenza annota inoltre nella lista elettorale sezionale nella quale \u00e8 iscritto l'elettore fuori sede che quest'ultimo eserciter\u00e0 il voto per le elezioni europee in altro comune. \n 7. Entro il quinto giorno antecedente la data della consultazione, il comune di temporaneo domicilio, per gli elettori indicati al comma 2, o il comune capoluogo della regione in cui \u00e8 situato il comune di temporaneo domicilio, per gli elettori indicati al comma 3, rilascia all'elettore fuori sede, anche mediante l'utilizzo di strumenti telematici, un'attestazione di ammissione al voto con l'indicazione del numero e dell'indirizzo della sezione presso cui votare. \n 8. Per consentire l'espressione del voto degli elettori di cui al comma 3, in ogni capoluogo di regione sono istituite speciali sezioni elettorali, nel numero di una sezione elettorale per ogni 800 elettori, o frazione di essi, ammessi al voto, aggregando nella stessa sezione, ove possibile, gli elettori della medesima circoscrizione elettorale. \n 9. I nominativi degli elettori ammessi al voto in ogni sezione elettorale speciale sono annotati nell'apposita lista elettorale sezionale predisposta dal comune capoluogo di regione e vistata dalla competente commissione elettorale circondariale. \n 10. Per la composizione, la costituzione e il funzionamento delle sezioni elettorali speciali si applicano, salvo quanto diversamente previsto dal presente articolo, le disposizioni del testo unico delle leggi recanti norme per la elezione della Camera dei deputati, di cui al decreto del Presidente della Repubblica 30 marzo 1957, n. 361. Il presidente della sezione elettorale speciale \u00e8 nominato dal sindaco del comune capoluogo di regione preferibilmente tra gli iscritti all'albo delle persone idonee tenuto presso la cancelleria della competente corte d'appello. I componenti sono nominati dallo stesso sindaco preferibilmente tra gli iscritti all'albo delle persone idonee all'ufficio di scrutatore elettorale tenuto dal comune capoluogo di regione compresi nella graduatoria formata ai sensi dell'articolo 6, comma 1, lettera b), della legge 8 marzo 1989, n. 95. Ove necessario, il sindaco nomina il presidente e gli altri componenti di seggio anche tra gli elettori che hanno presentato istanza di voto fuori sede ai sensi dei commi 2 e 3. Il segretario \u00e8 nominato dal presidente della sezione elettorale speciale tra gli iscritti nelle liste elettorali del comune capoluogo di regione o tra gli elettori che hanno presentato istanza di voto fuori sede. \n 11. Presso ogni sezione elettorale speciale \u00e8 collocata un'urna per la votazione per ciascuna delle circoscrizioni elettorali di appartenenza degli elettori fuori sede assegnati alla sezione stessa. \n 12. Gli elettori fuori sede di cui ai commi 2 e 3 votano previa esibizione, oltre che di un valido documento di riconoscimento e della tessera elettorale personale, dell'attestazione di ammissione al voto rilasciata ai sensi del comma 7. \n 13. All'elettore fuori sede di cui al comma 3 il presidente della sezione elettorale speciale consegna la scheda, predisposta dal Ministero dell'interno e stampata in sede locale, relativa alla circoscrizione elettorale alla quale appartiene il comune nelle cui liste elettorali l'elettore stesso \u00e8 iscritto. Una volta votata, la scheda \u00e8 restituita al presidente che la introduce nell'urna relativa alla circoscrizione elettorale di appartenenza dell'elettore. \n 14. Le operazioni di voto presso le sezioni elettorali speciali si svolgono contemporaneamente alle operazioni di voto presso le sezioni elettorali ordinarie del territorio nazionale. \n 15. Le operazioni di scrutinio presso le sezioni elettorali speciali si svolgono subito dopo la chiusura delle operazioni di voto e l'accertamento del numero dei votanti per ciascuna circoscrizione elettorale, procedendo secondo l'ordine numerico delle circoscrizioni elettorali di cui alla tabella A allegata alla legge 24 gennaio 1979, n. 18. \n 16. La sezione elettorale speciale, ultimate le operazioni di voto e quelle di scrutinio, forma i plichi contenenti gli atti relativi a tali operazioni e li rimette all'ufficio elettorale provinciale di cui all'articolo 10 della legge 24 gennaio 1979, n. 18, costituito presso il tribunale nel comune capoluogo di regione. \n 17. L'ufficio elettorale provinciale, ove necessario, completa in via surrogatoria le operazioni di scrutinio che la sezione elettorale speciale, per cause di forza maggiore, non abbia potuto ultimare e procede al riesame delle schede contenenti voti contestati e provvisoriamente non assegnati dalla sezione elettorale speciale.\nSuccessivamente procede, per ciascuna circoscrizione elettorale, al riepilogo dei voti di lista e dei voti di preferenza. \n 18. All'esito delle operazioni di competenza e della relativa verbalizzazione, l'ufficio elettorale provinciale forma altres\u00ec un estratto del proprio verbale con la certificazione dei risultati complessivi dello scrutinio per ogni circoscrizione elettorale. Tale estratto del verbale \u00e8 immediatamente trasmesso per via telematica al competente ufficio elettorale circoscrizionale di cui all'articolo 9 della legge 24 gennaio 1979, n. 18. \n 19. Nel caso in cui le schede votate presso una sezione elettorale speciale dagli elettori di una medesima circoscrizione elettorale siano inferiori a cinque, il presidente della sezione, previa annotazione a verbale con indicazione anche del loro numero, immette le schede stesse nella corrispondente urna di altra sezione, se costituita. Ove il numero delle schede di una circoscrizione rimanga comunque inferiore a cinque, le schede stesse, senza essere aperte, sono racchiuse in un plico sigillato e inviate, a cura del comune capoluogo di regione, all'ufficio elettorale provinciale per le operazioni di completamento di cui al comma 17. \n 20. Per quanto non specificamente disciplinato dal presente articolo, si applicano le disposizioni del testo unico delle leggi recanti norme per la elezione della Camera dei deputati, di cui al decreto del Presidente della Repubblica 30 marzo 1957, n. 361, e della legge 24 gennaio 1979, n. 18. \n 21. Gli elettori fuori sede di cui al comma 3 hanno diritto alle vigenti agevolazioni di viaggio dal comune di temporaneo domicilio al capoluogo di regione, e ritorno, per l'esercizio del diritto di voto presso la sezione elettorale speciale di assegnazione. \n 22. Agli oneri derivanti dall'attuazione del comma 8, pari a 614.149 euro per l'anno 2024, si provvede mediante utilizzo delle risorse del Fondo da ripartire per fronteggiare le spese derivanti dalle elezioni politiche, amministrative, del Parlamento europeo e dall'attuazione dei referendum, iscritto nello stato di previsione del Ministero dell'economia e delle finanze\u00bb. \n All'articolo 2: \n al comma 1: \n alla lettera b), capoverso 236, le parole: \u00absul proprio sito internet\u00bb sono sostituite dalle seguenti: \u00abnel proprio sito internet\u00bb e le parole: \u00absul sito internet\u00bb sono sostituite dalle seguenti: \u00abnel sito internet\u00bb; \n alla lettera c): \n al capoverso 236-bis, le parole: \u00absulla Gazzetta Ufficiale della Repubblica italiana\u00bb sono sostituite dalle seguenti: \u00abnella Gazzetta Ufficiale\u00bb; \n al capoverso 236-ter, le parole: \u00abper i primi cinque anni dalla data di entrata in vigore della presente disposizione\u00bb sono sostituite dalle seguenti: \u00abin fase di prima applicazione\u00bb, le parole: \u00abpubblicato nella Gazzetta Ufficiale\u00bb sono sostituite dalle seguenti: \u00abpubblicato nel supplemento ordinario alla Gazzetta Ufficiale\u00bb e sono aggiunte, in fine, le seguenti parole: \u00ab, recante il dato della popolazione censita al 31 dicembre 2021. Il successivo dato di riferimento della popolazione a fini elettorali \u00e8 determinato, con le modalit\u00e0 di cui al comma 236-bis, sulla base dei risultati del censimento al 31 dicembre 2026\u00bb; \n al comma 2, le parole: \u00abcon regolamento di cui all'articolo 17\u00bb sono sostituite dalle seguenti: \u00abcon regolamento adottato ai sensi dell'articolo 17\u00bb e le parole: \u00abdisposizioni del decreto\u00bb sono sostituite dalle seguenti: \u00abdisposizioni del regolamento di cui al decreto\u00bb. \n Dopo l'articolo 2 \u00e8 inserito il seguente: \n \u00abArt. 2-bis (Registrazione come marchio d'impresa di simboli usati in campo politico). - 1. La registrazione come marchio d'impresa di simboli o emblemi usati in campo politico o di marchi comunque contenenti parole, figure o segni con significazione politica non rileva ai fini della disciplina elettorale e, in particolare, delle norme in materia di deposito dei contrassegni, di liste dei candidati e di propaganda elettorale\u00bb. \n All'articolo 4: \n dopo il comma 2 \u00e8 aggiunto il seguente: \n \u00ab2-bis. All'articolo 1, comma 20-ter, del decreto-legge 29 dicembre 2022, n. 198, convertito, con modificazioni, dalla legge 24 febbraio 2023, n. 14, le parole: \"Fino al 31 dicembre 2023\" sono sostituite dalle seguenti: \"Fino al 31 dicembre 2025\"\u00bb. \n Dopo l'articolo 4 sono inseriti i seguenti: \n \u00abArt. 4-bis (Modifica alla legge 24 gennaio 1979, n. 18). - 1.\nAll'articolo 12 della legge 24 gennaio 1979, n. 18, il quarto comma \u00e8 sostituito dal seguente: \n \"Nessuna sottoscrizione \u00e8 richiesta per i partiti o gruppi politici costituiti in gruppo parlamentare nella legislatura in corso al momento della convocazione dei comizi anche in una sola delle due Camere o che nell'ultima elezione abbiano presentato candidature con proprio contrassegno e abbiano ottenuto almeno un seggio in ragione proporzionale o in un collegio uninominale in una delle due Camere.\nNessuna sottoscrizione \u00e8 richiesta altres\u00ec per i partiti o gruppi politici che nell'ultima elezione abbiano presentato candidature con proprio contrassegno e abbiano ottenuto almeno un seggio in una delle circoscrizioni italiane al Parlamento europeo e che siano affiliati a un partito politico europeo costituito in gruppo parlamentare al Parlamento europeo nella legislatura in corso al momento della convocazione dei comizi elettorali. L'affiliazione \u00e8 certificata a mezzo di dichiarazione sottoscritta dal presidente del gruppo parlamentare europeo autenticata da un notaio o da un'autorit\u00e0 diplomatica o consolare italiana. Nessuna sottoscrizione \u00e8 richiesta altres\u00ec nel caso in cui la lista sia contraddistinta da un contrassegno composito, nel quale sia contenuto quello di un partito o gruppo politico esente da tale onere\". \n Art. 4-ter (Ambito di applicazione dell'articolo 2, primo comma, numero 7), della legge 23 aprile 1981, n. 154). - 1. Fermo restando quanto previsto dall'articolo 274, comma 1, lettera l), del testo unico delle leggi sull'ordinamento degli enti locali, di cui al decreto legislativo 18 agosto 2000, n. 267, la causa di ineleggibilit\u00e0 prevista ai fini dell'elezione a consigliere regionale dall'articolo 2, primo comma, numero 7), della legge 23 aprile 1981, n. 154, si applica esclusivamente ai dipendenti della regione che svolgano, al momento della candidatura al rispettivo consiglio, funzioni e attivit\u00e0 amministrative. \n Art. 4-quater (Autenticazioni delle sottoscrizioni di proposte referendarie in ambito locale). - 1. All'articolo 14, comma 1, della legge 21 marzo 1990, n. 53, le parole: \"nonch\u00e9 per le elezioni previste dalla legge 7 aprile 2014, n. 56\" sono sostituite dalle seguenti: \"nonch\u00e9 per le elezioni previste dalla legge 7 aprile 2014, n. 56, e per i referendum previsti dal testo unico delle leggi sull'ordinamento degli enti locali, di cui al decreto legislativo 18 agosto 2000, n. 267\". \n Art. 4-quinquies (Disposizioni in materia di trattamenti degli amministratori delle forme particolari e pi\u00f9 accentuate di decentramento). - 1. I trattamenti relativi ad aspettative, permessi e indennit\u00e0 degli amministratori delle forme particolari e pi\u00f9 accentuate di decentramento, istituite dai comuni ai sensi dell'articolo 17, comma 5, del testo unico di cui al decreto legislativo n. 267 del 2000, come determinati dal comune ai sensi del medesimo articolo 17, comma 5, e riconosciuti ai componenti degli organi delle medesime forme di decentramento fino alla data di entrata in vigore della legge di conversione del presente decreto, in deroga alle disposizioni di cui all'articolo 82, commi 1 e 2, del medesimo testo unico di cui al decreto legislativo n. 267 del 2000 non sono soggetti a ripetizione. Con decreto del Ministro dell'interno, di concerto con il Ministro dell'economia e delle finanze, sentita la Conferenza Stato-citt\u00e0 ed autonomie locali, da adottare entro sessanta giorni dalla data di entrata in vigore della legge di conversione del presente decreto, sono stabiliti i criteri e le modalit\u00e0 con cui i comuni con popolazione superiore a 300.000 abitanti possono riconoscere agli amministratori delle forme particolari e pi\u00f9 accentuate di decentramento, istituite dai comuni ai sensi dell'articolo 17, comma 5, del testo unico di cui al decreto legislativo n. 267 del 2000, indennit\u00e0 e gettoni di presenza che, nel loro complesso, non determinino una spesa superiore a quella che il comune pu\u00f2 sostenere applicando le tipologie di indennit\u00e0 e i tetti di spesa previsti dall'articolo 82, commi 1 e 2, del medesimo testo unico agli amministratori delle forme particolari e pi\u00f9 accentuate di decentramento. \n Art. 4-sexies (Modifica alla legge 2 luglio 2004, n. 165). - 1.\nAll'articolo 4, comma 1, della legge 2 luglio 2004, n. 165, \u00e8 aggiunta, in fine, la seguente lettera: \n \"c-ter) esenzione dalla sottoscrizione degli elettori per le liste che, al momento dell'indizione delle elezioni regionali, sono espressione di forze politiche o movimenti corrispondenti a gruppi parlamentari presenti in almeno una delle due Camere, sulla base di attestazione resa dal segretario o presidente del partito rappresentato nella Camera\". \n Art. 4-septies (Riduzione del numero delle sottoscrizioni per la presentazione delle liste di candidati in occasione della elezione dei membri del Parlamento europeo spettanti all'Italia per l'anno 2024). - 1. Limitatamente alla elezione dei membri del Parlamento europeo spettanti all'Italia per l'anno 2024, il numero minimo delle sottoscrizioni richiesto ai sensi dell'articolo 12, secondo comma, della legge 24 gennaio 1979, n. 18, per la presentazione delle liste dei candidati in ciascuna circoscrizione elettorale \u00e8 ridotto della met\u00e0\u00bb. \n All'articolo 5: \n al comma 2, dopo le parole: \u00abfatto salvo quanto previsto dal comma 1\u00bb sono inserite le seguenti: \u00abdel presente articolo e dal comma 22 dell'articolo 1-ter\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-28&atto.codiceRedazionale=24G00055&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:25:14.463525"}
{"text": "\nLa Camera dei deputati ed il Senato della Repubblica hanno approvato;\nIL PRESIDENTE DELLA REPUBBLICA\nPromulga\n la seguente legge:\nArt. 1\n Autorizzazione all'adesione\n\n\n1. Il Presidente della Repubblica \u00e8 autorizzato ad aderire al Protocollo addizionale alla Convenzione sul contratto di trasporto internazionale di merci su strada (CMR) concernente la lettera di vettura elettronica, fatto a Ginevra il 20 febbraio 2008. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-27&atto.codiceRedazionale=24G00053&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:25:15.432078"}
{"text": "\n\n\nArt. 2\n Ordine di esecuzione\n\n\n1. Piena ed intera esecuzione \u00e8 data al Protocollo addizionale alla Convenzione, di cui all'articolo 1, a decorrere dalla data della sua entrata in vigore, in conformit\u00e0 a quanto disposto dall'articolo 8 del Protocollo stesso. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-27&atto.codiceRedazionale=24G00053&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:25:19.531644"}
{"text": "\n\n\nArt. 3\n Clausola di invarianza finanziaria\n\n\n1. Dall'attuazione della presente legge non devono derivare nuovi o maggiori oneri a carico della finanza pubblica. \n\n\n\n2. Le amministrazioni interessate provvedono all'adempimento dei compiti derivanti dall'attuazione della presente legge con le risorse umane, strumentali e finanziarie disponibili a legislazione vigente. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-27&atto.codiceRedazionale=24G00053&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:25:23.623584"}
{"text": "\n\n\nArt. 4\n Entrata in vigore\n\n\n1. La presente legge entra in vigore il giorno successivo a quello della sua pubblicazione nella Gazzetta Ufficiale. \n\n\n\nLa presente legge, munita del sigillo dello Stato, sar\u00e0 inserita nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarla e di farla osservare come legge dello Stato. \n Data a Roma, add\u00ec 8 marzo 2024 \nMATTARELLA\nMeloni, Presidente del Consiglio dei ministri\nTajani, Ministro degli affari esteri e della cooperazione internazionale\nVisto, il Guardasigilli: Nordio\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-27&atto.codiceRedazionale=24G00053&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:25:27.714684"}
{"text": "\n\n\n ADDITIONAL PROTOCOL TO THE CONVENTION ON \n THE CONTRACT FOR THE INTERNATIONAL \n CARRIAGE OF GOODS BY ROAD (CMR) CONCERNING \n THE ELECTRONIC CONSIGNMENT NOTE \n\n __________ \n\n PROTOCOLE ADDITIONNEL \u00c0 LA CONVENTION \n RELATIVE AU CONTRAT DE TRANSPORT \n INTERNATIONAL DE MARCHANDISES PAR \n ROUTE (CMR) CONCERNANT LA LETTRE DE \n VOITURE ELECTRONIQUE \n\nParte di provvedimento in formato grafico\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-27&atto.codiceRedazionale=24G00053&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:25:31.859920"}
{"text": "\n\n\n Traduzione non ufficiale \n\n PROTOCOLLO ADDIZIONALE ALLA CONVENZIONE RELATIVA \n AL TRASPORTO INTERNAZIONALE DI MERCI SU STRADA, CONCERNENTE \n LA LETTERA DI VETTURA ELETTRONICA \n\n Le parti di questo protocollo, \n in qualit\u00e0 di parti della Convenzione sul contratto per il trasporto internazionale di merci su strada (CMR) fatto a Ginevra il 19 maggio 1956, \n Desiderando integrare la Convenzione allo scopo di facilitare la redazione facoltativa della lettera di vettura attraverso procedure utilizzate per la registrazione e la gestione elettronica dei dati,  Hanno concordato quanto segue: \n\n Articolo 1. \n Definizioni \n\n Per gli scopi del presente Protocollo, si intende: \n per \u00abConvenzione\u00bb la Convenzione per il contratto di trasporto internazionale di merci su strada (CMR); \n per \u00abComunicazione elettronica\u00bb ogni comunicazione generata, inviata, ricevuta o conservata attraverso strumenti elettronici, ottici, digitali o simili, col risultato che l'informazione comunicata risulti accessibile per successive utilizzazioni; \n per \u00ablettera di vettura elettronica\u00bb, una lettera di vettura emessa mediante una comunicazione elettronica dal vettore, dal mittente o da qualsiasi altra parte interessata all'esecuzione di un contratto di trasporto al quale si applica la Convenzione, comprese le indicazioni logicamente associate alla comunicazione elettronica sotto forma di dati allegati o altrimenti connessi a tale comunicazione elettronica al momento della sua elaborazione o in una fase ulteriore, in modo da risultarne parte integrante; \n per \u00abfirma elettronica\u00bb, i dati in forma elettronica, allegati oppure connessi tramite associazione logica ad altri dati elettronici, utilizzati come metodo di autenticazione. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-27&atto.codiceRedazionale=24G00053&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:25:35.954560"}
{"text": "\n\n\n\n\n Articolo 2. \n Campo d'applicazione e portata della lettera di vettura elettronica  \n 1. Fatte salve le disposizioni del presente Protocollo, la lettera di vettura di cui alla Convenzione come pure qualsiasi domanda, dichiarazione, istruzione, ordine, riserva o altra comunicazione concernente l'esecuzione di un contratto di trasporto cui si applica la Convenzione possono essere compilati mediante comunicazione elettronica. \n 2. Una lettera di vettura conforme al presente Protocollo sar\u00e0 considerata equivalente alla lettera di vettura di cui alla Convenzione e pertanto avr\u00e0 la stessa forza probante e produrr\u00e0 gli stessi effetti di quest'ultima. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-27&atto.codiceRedazionale=24G00053&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:25:40.048021"}
{"text": "\n\n\n\n\n Articolo 3. \n Autenticazione della lettera di vettura elettronica \n\n 1. La lettera di vettura elettronica \u00e8 autenticata dalle parti del contratto di trasporto per mezzo di una firma elettronica affidabile che offre garanzie riguardo alla sua connessione con la lettera di vettura elettronica. L'affidabilit\u00e0 della firma elettronica \u00e8 data, fino a prova contraria, se la firma elettronica: \n a. \u00e8 connessa esclusivamente al firmatario; \n b. permette di identificare il firmatario; \n c. \u00e8 stata creata con mezzi sui quali il firmatario pu\u00f2 conservare un controllo esclusivo; e \n d. \u00e8 collegata ai dati ai quali si riferisce in modo da consentire di rilevare se i dati stessi siano stati successivamente modificati. \n 2. La lettera di vettura elettronica pu\u00f2 altres\u00ec essere autenticata mediante qualsiasi processo di autenticazione elettronica ammesso dalla legislazione del Paese in cui la lettera di vettura elettronica \u00e8 stata compilata. \n 3. Le indicazioni che vi sono iscritte devono essere accessibili a tutti coloro che sono abilitati a questo scopo. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-27&atto.codiceRedazionale=24G00053&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:25:44.139260"}
{"text": "\n\n\n\n\n Articolo 4. \n Condizioni per la compilazione della lettera di vettura elettronica  \n 1. La lettera di vettura elettronica contiene le stesse indicazioni della lettera di vettura di cui alla Convenzione. \n 2. Il procedimento impiegato per compilare la lettera di vettura elettronica deve garantire l'integrit\u00e0 delle indicazioni che essa contiene a partire dal momento in cui \u00e8 stata compilata per la prima volta nella sua forma definitiva. L'integrit\u00e0 delle indicazioni \u00e8 garantita se queste ultime rimangono complete e non sono alterate, ad eccezione di ogni aggiunta e modifica effettuata nel corso normale della comunicazione, conservazione e consultazione. \n 3. Le indicazioni contenute nella lettera di vettura elettronica possono essere completate o modificate nei casi ammessi dalla Convenzione. \n 4. La procedura impiegata per completare o modificare la lettera di vettura elettronica deve permettere di rilevare qualsiasi complemento o modifica e assicurare la conservazione delle indicazioni originali della lettera di vettura elettronica. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-27&atto.codiceRedazionale=24G00053&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:25:48.233362"}
{"text": "\n\n\n\n\n Articolo 5. \n Attuazione della lettera di vettura elettronica \n\n 1. Le parti interessate all'esecuzione del contratto di trasporto stabiliscono di comune accordo le procedure e la loro attuazione al fine di conformarsi alle disposizioni del presente Protocollo e della Convenzione, segnatamente per quanto concerne: \n a. il metodo per compilare e consegnare la lettera di vettura elettronica alla parte abilitata; \n b. l'assicurazione che la lettera di vettura elettronica mantiene la sua integrit\u00e0; \n c. il modo in cui il titolare dei diritti derivanti dalla lettera di vettura elettronica pu\u00f2 dimostrare che ne \u00e8 effettivamente il titolare; \n d. il modo in cui \u00e8 data conferma che la riconsegna al destinatario ha avuto luogo; \n e. le procedure che permettono di completare o di modificare la lettera di vettura elettronica; e \n f. le procedure che permettono un'eventuale sostituzione della lettera di vettura elettronica con una lettera di vettura compilata con altri mezzi. \n 2. Le procedure di cui al paragrafo 1 devono essere menzionate nella lettera di vettura elettronica e poter essere facilmente verificate. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-27&atto.codiceRedazionale=24G00053&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:25:52.328333"}
{"text": "\n\n\n\n\n Articolo 6. \n Documenti che completano la lettera di vettura elettronica \n\n 1. Il vettore rilascia al mittente, su domanda di quest'ultimo, una ricevuta delle merci e qualsiasi indicazione necessaria per identificare la spedizione e per accedere alla lettera di vettura elettronica di cui al presente Protocollo. \n 2. I documenti di cui all'articolo 6, paragrafo 2, lettera g e all'articolo 11 della Convenzione possono essere forniti dal mittente al vettore sotto forma di comunicazione elettronica se esistono in tale forma e se le parti hanno convenuto le procedure atte a stabilire una connessione tra questi documenti e la lettera di vettura elettronica di cui al presente Protocollo, in modo da garantirne l'integrit\u00e0. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-27&atto.codiceRedazionale=24G00053&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:25:56.418492"}
{"text": "\n\n\n\n\n Articolo 7. \n Firma, ratifica, adesione \n\n 1. Il presente Protocollo \u00e8 aperto alla firma dei Paesi firmatari della Convenzione, o Parti contraenti della medesima, che sono Paesi membri della Commissione economica per l'Europa oppure che sono ammessi alla Commissione a titolo consultivo in conformit\u00e0 del paragrafo 8 del mandato di questa Commissione. \n 2. Il presente Protocollo \u00e8 aperto alla firma a Ginevra dal 27 al 30 maggio 2008 compresi e, dopo questa data, nella sede delle Nazioni Unite a New York fino al 30 giugno 2009 compreso. \n 3. Il presente Protocollo \u00e8 sottoposto a ratifica da parte dei Paesi firmatari ed \u00e8 aperto all'adesione dei Paesi non firmatari, di cui al paragrafo 1 del presente articolo, che sono Parti contraenti della Convenzione. \n 4. I Paesi in grado di partecipare a taluni lavori della Commissione economica per l'Europa, in applicazione del paragrafo 11 del mandato di detta Commissione, e che hanno aderito alla Convenzione possono divenire Parti del presente Protocollo aderendovi dopo la sua entrata in vigore. \n 5. La ratifica o l'adesione ha luogo con il deposito di uno strumento presso Il Segretario generale dell'Organizzazione delle Nazioni Unite. \n 6. Ogni strumento di ratifica o di adesione, depositato dopo l'entrata in vigore di un emendamento al presente Protocollo adottato conformemente alle disposizioni dell'articolo 13 riportato qui di seguito, si applica al testo del Protocollo come modificato dall'emendamento. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-27&atto.codiceRedazionale=24G00053&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:26:00.510262"}
{"text": "\n\n\n\n\n Articolo 8. \n Entrata in vigore \n\n 1. Il presente Protocollo entra in vigore il novantesimo giorno dopo che cinque dei Paesi menzionati al paragrafo 3 dell'articolo 7 del presente Protocollo hanno depositato i loro strumenti di ratifica o di adesione. \n 2. Per ogni Paese che lo ratifichi o vi aderisca dopo che cinque Paesi hanno depositato i loro strumenti di ratifica o di adesione, il presente Protocollo entra in vigore il novantesimo giorno successivo al deposito dello strumento di ratifica o di adesione di detto Paese. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-27&atto.codiceRedazionale=24G00053&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:26:04.601729"}
{"text": "\n\n\n\n\n Articolo 9. \n Denuncia \n\n 1. Ogni Parte contraente pu\u00f2 denunciare il presente Protocollo mediante notificazione indirizzata al segretario generale dell'Organizzazione delle Nazioni Unite. \n 2. La denuncia ha effetto dodici mesi dopo la data in cui Il Segretario generale ha ricevuto la notificazione. \n 3. Ogni Paese che cessa di essere Parte contraente della Convenzione cessa alla stessa data di essere Parte contraente del presente Protocollo. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-27&atto.codiceRedazionale=24G00053&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:26:08.692407"}
{"text": "\n\n\n\n\n Articolo 10. \n Abrogazione \n\n Ove, dopo l'entrata in vigore del presente Protocollo, in seguito a denuncia il numero delle Parti contraenti divenga inferiore a cinque, il presente Protocollo cessa di essere in vigore a decorrere dalla data in cui abbia effetto l'ultima di tali denunce. Il Protocollo cessa parimenti di essere in vigore a decorrere dalla data in cui la Convenzione stessa cessa di essere in vigore. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-27&atto.codiceRedazionale=24G00053&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:26:12.783625"}
{"text": "\n\n\n\n\n Articolo 11. \n Controversie \n\n Qualsiasi controversia fra due o pi\u00f9 Parti contraenti sull'interpretazione o l'applicazione del presente Protocollo, che le Parti non abbiano potuto regolare mediante negoziati o in altro modo, pu\u00f2, a richiesta d'una delle Parti contraenti interessate, essere portata avanti la Corte internazionale di giustizia per essere risolta dalla stessa. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-27&atto.codiceRedazionale=24G00053&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:26:16.875337"}
{"text": "\n\n\n\n\n Articolo 12. \n Riserve \n\n 1. Al momento di firmare o di ratificare il presente Protocollo o di aderirvi, ogni Paese pu\u00f2 dichiarare, mediante notificazione indirizzata al segretario generale dell'Organizzazione delle Nazioni Unite, di non considerarsi vincolato dall'articolo 11 del presente Protocollo. Le altre Parti contraenti non sono vincolate dall'articolo 11 del presente Protocollo nei confronti di una Parte contraente che abbia formulato tale riserva. \n 2. La dichiarazione di cui al paragrafo 1 del presente articolo pu\u00f2 essere revocata in qualsiasi momento mediante notificazione indirizzata al segretario generale dell'Organizzazione delle Nazioni Unite. \n 3. Non sar\u00e0 ammessa alcuna altra riserva al presente Protocollo. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-27&atto.codiceRedazionale=24G00053&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:26:20.966446"}
{"text": "\n\n\n\n\n Articolo 13. \n Emendamenti \n\n 1. Una volta entrato in vigore, il presente Protocollo pu\u00f2 essere emendato secondo la procedura definita nel presente articolo. \n 2. Qualsiasi proposta di emendamento del presente Protocollo presentata da una Parte contraente del Protocollo stesso \u00e8 sottoposta al Gruppo di lavoro dei trasporti stradali della Commissione economica per l'Europa delle Nazioni Unite (UNECE) che la esaminer\u00e0 e decider\u00e0 in merito. \n 3. Le Parti contraenti del presente Protocollo si adoperano al meglio delle loro possibilit\u00e0 per raggiungere un consenso. Qualora, malgrado i loro sforzi, non si raggiunga un consenso sull'emendamento proposto, l'adozione di quest'ultimo necessiter\u00e0, in ultima istanza, una maggioranza di due terzi delle Parti contraenti presenti e votanti. La proposta di emendamento adottata sia per consenso sia dalla maggioranza di due terzi delle Parti contraenti \u00e8 sottoposta dalla segreteria della Commissione economica per l'Europa delle Nazioni Unite al segretario generale, che la comunica per accettazione a tutte le Parti contraenti del presente Protocollo come pure ai Paesi firmatari. \n 4. Entro nove mesi a decorrere dalla data della comunicazione del segretario generale concernente la proposta di emendamento, ogni Parte contraente pu\u00f2 rendere note al segretario generale eventuali obiezioni all'emendamento proposto. \n 5. L'emendamento proposto \u00e8 considerato accettato se, una volta scaduto il termine di nove mesi previsto al paragrafo precedente, non \u00e8 stata notificata alcuna obiezione da una delle Parti contraenti del presente Protocollo. Se viene formulata un'obiezione, l'emendamento proposto rimane senza effetto. \n 6. Nel caso in cui un Paese sia divenuto Parte contraente del presente Protocollo nel periodo compreso tra il momento della notificazione di una proposta di emendamento e la scadenza del termine di nove mesi di cui al paragrafo 4 del presente articolo, la segreteria del Gruppo di lavoro dei trasporti stradali della Commissione economica per l'Europa notifica appena possibile l'emendamento proposto al nuovo Paese divenuto Parte contraente.\nQuest'ultimo pu\u00f2 rendere note al segretario generale, prima della scadenza del termine di nove mesi, eventuali obiezioni all'emendamento proposto. \n 7. Il Segretario generale notifica quanto prima a tutte le Parti contraenti del presente Protocollo le obiezioni formulate in applicazione dei paragrafi 4 e 6 del presente articolo e tutti gli emendamenti accettati conformemente al paragrafo 5 sopra riportato. \n 8. Qualsiasi emendamento che \u00e8 considerato accettato entra in vigore sei mesi dopo la data della sua notificazione alle Parti contraenti da parte del segretario generale. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-27&atto.codiceRedazionale=24G00053&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:26:25.055443"}
{"text": "\n\n\n\n\n Articolo 14. \n Convocazione di una conferenza diplomatica \n\n 1. Dopo che il presente Protocollo \u00e8 entrato in vigore, ogni Parte contraente pu\u00f2, mediante notificazione indirizzata al segretario generale dell'Organizzazione delle Nazioni Unite, domandare la convocazione di una conferenza allo scopo di rivedere il presente Protocollo. Il Segretario generale notifica tale domanda a tutte le Parti contraenti e, qualora nel termine di quattro mesi dalla sua notificazione almeno un quarto delle Parti contraenti gli abbia comunicato il proprio consenso a tale richiesta, convoca una conferenza per la revisione. \n 2. Se una conferenza \u00e8 convocata in conformit\u00e0 del paragrafo precedente, Il Segretario generale ne d\u00e0 avviso a tutte le Parti contraenti e le invita a presentare, nel termine di tre mesi, le proposte che esse desiderano che siano esaminate dalla conferenza. Il Segretario generale comunica a tutte le Parti contraenti l'ordine del giorno provvisorio della conferenza, come pure il testo delle proposte, almeno tre mesi prima della data di apertura della conferenza. \n 3. Ad ogni conferenza convocata in conformit\u00e0 del presente articolo, Il Segretario generale invita tutti i Paesi di cui ai paragrafi 1, 3 e 4 dell'articolo 7 del presente Protocollo. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-27&atto.codiceRedazionale=24G00053&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:26:29.201033"}
{"text": "\n\n\n\n\n Articolo 15. \n Notificazioni ai Paesi \n\n Oltre alle notificazioni previste negli articoli 13 e 14, Il Segretario generale dell'Organizzazione delle Nazioni Unite notifica ai Paesi previsti nel paragrafo 1 dell'articolo 7 di cui sopra, come pure ai Paesi divenuti Parti contraenti del presente Protocollo in virt\u00f9 dei paragrafi 3 e 4 dell'articolo 7: \n a. le ratifiche e adesioni in virt\u00f9 dell'articolo 7; \n b. le date di entrata in vigore del presente Protocollo conformemente all'articolo 8; \n c. le denunce in virt\u00f9 dell'articolo 9; \n d. l'abrogazione del presente Protocollo conformemente all'articolo 10; \n e. le dichiarazioni e notificazioni ricevute conformemente ai paragrafi 1 e 2 dell'articolo 12. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-27&atto.codiceRedazionale=24G00053&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:26:33.295163"}
{"text": "\n\n\n\n\n Articolo 16. \n Depositario \n\n L'originale del presente Protocollo \u00e8 depositato presso Il Segretario generale dell'Organizzazione delle Nazioni Unite che ne invia copia autenticata a ognuno dei Paesi di cui ai paragrafi 1, 3 e 4 dell'articolo 7 del presente Protocollo. \n Fatto a Ginevra il venti febbraio duemilaeotto, in un solo esemplare, nelle lingue inglese e francese, i due testi facenti ugualmente fede. \n Firme \n In fede di che, i sottoscritti, debitamente autorizzati, hanno firmato il presente Protocollo. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-27&atto.codiceRedazionale=24G00053&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:26:37.385795"}
{"text": "\nLa Camera dei deputati ed il Senato della Repubblica hanno approvato;\nIL PRESIDENTE DELLA REPUBBLICA\nPromulga\n la seguente legge:\nArt. 1\n Finalit\u00e0\n\n\n1. La presente legge \u00e8 volta alla promozione e al sostegno dell'imprenditoria giovanile nel settore agricolo e al rilancio del sistema produttivo agricolo mediante interventi per favorire l'insediamento e la permanenza dei giovani e il ricambio generazionale nel settore agricolo, nel rispetto della normativa dell'Unione europea. \n\n\n\n N O T E \n\n Avvertenza: \n\n Il testo delle note qui pubblicato \u00e8 stato redatto dall'amministrazione competente per materia, ai sensi dell'art.10, commi 2 e 3, del testo unico delle disposizioni sulla promulgazione delle leggi, sull'emanazione dei decreti del Presidente della Repubblica e sulle pubblicazioni ufficiali della Repubblica italiana, approvato con D.P.R. 28 dicembre 1985, n.1092, al solo fine di facilitare la lettura delle disposizioni di legge modificate o alle quali \u00e8 operato il rinvio. Restano invariati il valore e l'efficacia degli atti legislativi qui trascritti. \n Per le direttive CEE vengono forniti gli estremi di pubblicazione nella Gazzetta Ufficiale delle Comunit\u00e0 europee (GUUE). \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-26&atto.codiceRedazionale=24G00054&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:26:38.344917"}
{"text": "\n\n\nArt. 2\n Definizioni\n\n\n\n\n1. Ai fini della presente legge, ai sensi degli articoli 2, paragrafo 1, lettera n), del regolamento (UE) n. 1305/2013 del Parlamento europeo e del Consiglio, del 17 dicembre 2013, e 4, paragrafo 6, del regolamento (UE) 2021/2115 del Parlamento europeo e del Consiglio, del 2 dicembre 2021, sono definiti \u00abimpresa giovanile agricola\u00bb o \u00abgiovane imprenditore agricolo\u00bb le imprese, in qualsiasi forma costituite, che esercitano esclusivamente attivit\u00e0 agricola ai sensi dell'articolo 2135 del codice civile, quando ricorra una delle seguenti condizioni: \n\na) il titolare sia un imprenditore agricolo di et\u00e0 superiore a diciotto e inferiore a quarantuno anni compiuti; \n\nb) nel caso di societ\u00e0 di persone e di societ\u00e0 cooperative, comprese le cooperative di cui all'articolo 1, comma 2, del decreto legislativo 18 maggio 2001, n. 228, almeno la met\u00e0 dei soci sia costituita da imprenditori agricoli di et\u00e0 superiore a diciotto e inferiore a quarantuno anni compiuti; \n\nc) nel caso di societ\u00e0 di capitali, almeno la met\u00e0 del capitale sociale sia sottoscritta da imprenditori agricoli di et\u00e0 superiore a diciotto e inferiore a quarantuno anni compiuti e gli organi di amministrazione siano composti, per almeno la met\u00e0, dai medesimi soggetti. \n\n\n\n\n Note all'art. 2: \n - Il regolamento (UE) n. 1305/2013 del Parlamento europeo e del Consiglio, del 17 dicembre 2013 sul sostegno allo sviluppo rurale da parte del Fondo europeo agricolo per lo sviluppo rurale (FEASR) e che abroga il regolamento (CE) n. 1698/2005 del Consiglio \u00e8 pubblicata nella GUUE del 20.12.2013 n. L 347. \n - Il regolamento (UE) n. 2021/2115 del Parlamento europeo e del Consiglio, del 2 dicembre 2021 recante norme sul sostegno ai piani strategici che gli Stati membri devono redigere nell'ambito della politica agricola comune (piani strategici della PAC) e finanziati dal Fondo europeo agricolo di garanzia (FEAGA) e dal Fondo europeo agricolo per lo sviluppo rurale (FEASR) e che abroga i regolamenti (UE) n. 1305/2013 e (UE) n. 1307/2013\u00e8 pubblicata nella GUUE del 6.12.2021 n. L 435. \n - Si riporta il testo dell'articolo 2135 del Codice civile: \n \u00abArt. 2135 (Imprenditore agricolo). - \u00c8 imprenditore agricolo chi esercita una delle seguenti attivit\u00e0: coltivazione del fondo, selvicoltura, allevamento di animali e attivit\u00e0 connesse. \n Per coltivazione del fondo, per selvicoltura e per allevamento di animali si intendono le attivit\u00e0 dirette alla cura ed allo sviluppo di un ciclo biologico o di una fase necessaria del ciclo stesso, di carattere vegetale o animale, che utilizzano o possono utilizzare il fondo, il bosco o le acque dolci, salmastre o marine. \n Si intendono comunque connesse le attivit\u00e0, esercitate dal medesimo imprenditore agricolo, dirette alla manipolazione, conservazione, trasformazione, commercializzazione e valorizzazione che abbiano ad oggetto prodotti ottenuti prevalentemente dalla coltivazione del fondo o del bosco o dall'allevamento di animali, nonch\u00e9 le attivit\u00e0 dirette alla fornitura di beni o servizi mediante l'utilizzazione prevalente di attrezzature o risorse dell'azienda normalmente impiegate nell'attivit\u00e0 agricola esercitata, ivi comprese le attivit\u00e0 di valorizzazione del territorio e del patrimonio rurale e forestale, ovvero di ricezione ed ospitalit\u00e0 come definite dalla legge.\u00bb \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-26&atto.codiceRedazionale=24G00054&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:26:42.445223"}
{"text": "\n\n\nArt. 3\n Fondo per favorire il primo insediamento \n dei giovani nell'agricoltura\n\n\n1. Per le finalit\u00e0 di cui all'articolo 1 \u00e8 istituito nello stato di previsione del Ministero dell'agricoltura, della sovranit\u00e0 alimentare e delle foreste un fondo, con la dotazione di 15 milioni di euro annui a decorrere dall'anno 2024, destinato al cofinanziamento di programmi predisposti dalle regioni e dalle province autonome di Trento e di Bolzano per favorire il primo insediamento dei giovani nel settore agricolo, nel rispetto della normativa europea in materia di aiuti di Stato. \n\n\n\n\n\n2. Le risorse del fondo di cui al comma 1 sono destinate prioritariamente a interventi finalizzati: \n\na) all'acquisto di terreni e strutture necessari per l'avvio dell'attivit\u00e0 imprenditoriale agricola; \n\nb) all'acquisto di beni strumentali, con priorit\u00e0 per quelli destinati ad accrescere l'efficienza aziendale e a introdurre innovazioni relative al prodotto, alle pratiche di coltivazione e di manutenzione naturale dei terreni e al processo di coltivazione dei prodotti attraverso tecniche di precisione; \n\nc) all'ampliamento dell'unit\u00e0 minima produttiva, definita secondo la localizzazione, l'indirizzo colturale e l'impiego di mano d'opera, al fine di promuovere l'efficienza aziendale; \n\nd) all'acquisto di complessi aziendali gi\u00e0 operativi. \n\n\n\n\n3. Con decreto del Ministro dell'agricoltura, della sovranit\u00e0 alimentare e delle foreste, di concerto con il Ministro dell'economia e delle finanze, previa intesa in sede di Conferenza permanente per i rapporti tra lo Stato, le regioni e le province autonome di Trento e di Bolzano, da adottare entro sessanta giorni dalla data di entrata in vigore della presente legge, tenuto conto di quanto previsto dal comma 2, sono stabiliti i criteri e le modalit\u00e0 per la ripartizione delle risorse del fondo di cui al comma 1, anche ai fini del rispetto del limite di spesa di cui al medesimo comma 1. \n\n\n\n4. Agli oneri derivanti dal comma 1, pari a 15 milioni di euro annui a decorrere dall'anno 2024, si provvede mediante corrispondente riduzione delle proiezioni dello stanziamento del fondo speciale di parte corrente iscritto, ai fini del bilancio triennale 2023-2025, nell'ambito del programma \u00abFondi di riserva e speciali\u00bb della missione \u00abFondi da ripartire\u00bb dello stato di previsione del Ministero dell'economia e delle finanze per l'anno 2023, allo scopo parzialmente utilizzando l'accantonamento relativo al medesimo Ministero. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-26&atto.codiceRedazionale=24G00054&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:26:46.540137"}
{"text": "\n\n\nArt. 4\n Regime fiscale agevolato per il primo insediamento \n delle imprese giovanili nell'agricoltura\n\n\n1. I soggetti di cui all'articolo 2 che intraprendono un'attivit\u00e0 d'impresa hanno la facolt\u00e0 di optare per un regime fiscale agevolato consistente nel pagamento di un'imposta sostitutiva delle imposte sui redditi, delle relative addizionali e dell'imposta regionale sulle attivit\u00e0 produttive, determinata applicando l'aliquota del 12,5 per cento alla base imponibile costituita dal reddito d'impresa prodotto nel periodo d'imposta. Il predetto regime si applica limitatamente alle attivit\u00e0 agricole diverse da quelle per le quali il reddito \u00e8 determinato forfetariamente ovvero ai sensi dell'articolo 32 del testo unico delle imposte sui redditi, di cui al decreto del Presidente della Repubblica 22 dicembre 1986, n. 917. L'opzione ha effetto per il periodo d'imposta in cui l'attivit\u00e0 \u00e8 iniziata e per i quattro periodi d'imposta successivi. \n\n\n\n2. Il beneficio di cui al comma 1 \u00e8 riconosciuto, nel rispetto della normativa europea in materia di aiuti di Stato, a condizione che i soggetti di cui al medesimo comma 1 non abbiano esercitato nei tre anni precedenti altra attivit\u00e0 d'impresa agricola, che siano regolarmente adempiuti gli obblighi previdenziali, assicurativi e amministrativi previsti dalla legislazione vigente in materia e che l'agevolazione non abbia ad oggetto fattispecie riferibili a casi di trasferimento di aziende preesistenti ai soggetti in possesso dei requisiti di cui all'articolo 2, comma 1, lettera a), o a enti di nuova costituzione rispetto a precedenti imprese costituite nelle forme di cui all'articolo 2, comma 1, lettere b) e c). Agli adempimenti europei, nonch\u00e9 a quelli relativi al Registro nazionale degli aiuti di Stato, provvede il Ministero dell'agricoltura, della sovranit\u00e0 alimentare e delle foreste. \n\n\n\n3. Agli oneri derivanti dal presente articolo, valutati in 3,31 milioni di euro per l'anno 2025, in 5,18 milioni di euro per l'anno 2026, in 7,04 milioni di euro per l'anno 2027, in 8,91 milioni di euro per l'anno 2028, in 10,78 milioni di euro per l'anno 2029 e in 9,34 milioni di euro annui a decorrere dall'anno 2030, si provvede, quanto a 1,26 milioni di euro per l'anno 2025, a 2 milioni di euro per l'anno 2026, a 2,73 milioni di euro per l'anno 2027, a 3,46 milioni di euro per l'anno 2028, a 4,19 milioni di euro per l'anno 2029 e a 3,65 milioni di euro annui a decorrere dall'anno 2030, mediante utilizzo delle maggiori entrate derivanti dal presente articolo e, quanto a 2,05 milioni di euro per l'anno 2025, a 3,18 milioni di euro per l'anno 2026, a 4,31 milioni di euro per l'anno 2027, a 5,45 milioni di euro per l'anno 2028, a 6,59 milioni di euro per l'anno 2029 e a 5,69 milioni di euro annui a decorrere dall'anno 2030, mediante corrispondente riduzione del Fondo per interventi strutturali di politica economica, di cui all'articolo 10, comma 5, del decreto-legge 29 novembre 2004, n. 282, convertito, con modificazioni, dalla legge 27 dicembre 2004, n. 307. \n\n\n\n Note all'art. 4: \n - Si riporta il testo dell'articolo 32 del Testo unico delle imposte sui redditi, di cui al decreto del Presidente della Repubblica 22 dicembre 1986, n. 917, pubblicato nella Gazzetta Ufficiale 31 dicembre 1986, n. 302 - Suppl.\n Ordinario n. 126: \n \u00abArt. 32 (Reddito agrario). - 1. Il reddito agrario \u00e8 costituito dalla parte del reddito medio ordinario dei terreni imputabile al capitale d'esercizio e al lavoro di organizzazione impiegati, nei limiti della potenzialit\u00e0 del terreno, nell'esercizio di attivit\u00e0 agricole su di esso. \n 2. Sono considerate attivit\u00e0 agricole: \n a) le attivit\u00e0 dirette alla coltivazione del terreno e alla silvicoltura; \n b) l'allevamento di animali con mangimi ottenibili per almeno un quarto dal terreno e le attivit\u00e0 dirette alla produzione di vegetali tramite l'utilizzo di strutture fisse o mobili, anche provvisorie, se la superficie adibita alla produzione non eccede il doppio di quella del terreno su cui la produzione stessa insiste; \n c) le attivit\u00e0 di cui al terzo comma dell'articolo 2135 del codice civile, dirette alla manipolazione, conservazione, trasformazione, commercializzazione e valorizzazione, ancorch\u00e9 non svolte sul terreno, di prodotti ottenuti prevalentemente dalla coltivazione del fondo o del bosco o dall'allevamento di animali, con riferimento ai beni individuati, ogni due anni e tenuto conto dei criteri di cui al comma 1, con decreto del Ministro dell'economia e delle finanze su proposta del Ministro delle politiche agricole e forestali. \n 3. Con decreto del Ministro delle finanze, di concerto con il Ministro dell'agricoltura e delle foreste, \u00e8 stabilito per ciascuna specie animale il numero dei capi che rientra nei limiti di cui alla lettera b) del comma 2, tenuto conto della potenzialit\u00e0 produttiva dei terreni e delle unit\u00e0 foraggere occorrenti a seconda della specie allevata. 4. Non si considerano produttivi di reddito agrario i terreni indicati nel comma 2 dell'articolo 24.\u00bb  - Si riporta il testo dell'articolo 10 del decreto-legge 29 novembre 2004, n. 282, recante disposizioni urgenti in materia fiscale e di finanza pubblica convertito, con modificazioni, dalla legge 27 dicembre 2004, n. 307, e pubblicato nella Gazzetta Ufficiale 29 novembre 2004, n. 280: \n \u00abArt. 10 (Proroga di termini in materia di definizione di illeciti edilizi). - 1. Al decreto-legge 30 settembre 2003, n. 269, convertito, con modificazioni, dalla legge 24 novembre 2003, n. 326, e successive modificazioni, sono apportate le seguenti ulteriori modifiche: \n a) nell'allegato 1, le parole: \u00ab20 dicembre 2004\u00bb e \u00ab30 dicembre 2004\u00bb, indicate dopo le parole: \u00abseconda rata\u00bb e: \u00abterza rata\u00bb, sono sostituite, rispettivamente, dalle seguenti: \u00ab31 maggio 2005\u00bb e \u00ab30 settembre 2005\u00bb; \n b) nell'allegato 1, ultimo periodo, le parole: \u00ab30 giugno 2005\u00bb, inserite dopo le parole: \u00abdeve essere integrata entro il\u00bb, sono sostituite dalle seguenti: \u00ab31 ottobre 2005\u00bb; \n c) al comma 37 dell'articolo 32 le parole: \u00ab30 giugno 2005\u00bb sono sostituite dalle seguenti: \u00ab31 ottobre 2005\u00bb. \n 2. La proroga al 31 maggio 2005 ed al 30 settembre 2005 dei termini stabiliti per il versamento, rispettivamente, della seconda e della terza rata dell'anticipazione degli oneri concessori opera a condizione che le regioni, prima della data di entrata in vigore del presente decreto, non abbiano dettato una diversa disciplina. \n 3. Il comma 2-quater dell'articolo 5 del decreto-legge 12 luglio 2004, n. 168, convertito, con modificazioni, dalla legge 30 luglio 2004, n. 191, e successive modificazioni, \u00e8 abrogato. \n 4. Alle minori entrate derivanti dal comma 1, valutate per l'anno 2004 in 2.215,5 milioni di euro, si provvede con quota parte delle maggiori entrate derivanti dalle altre disposizioni contenute nel presente decreto. \n 5. Al fine di agevolare il perseguimento degli obiettivi di finanza pubblica, anche mediante interventi volti alla riduzione della pressione fiscale, nello stato di previsione del Ministero dell'economia e delle finanze \u00e8 istituito un apposito \u00abFondo per interventi strutturali di politica economica\u00bb, alla cui costituzione concorrono le maggiori entrate, valutate in 2.215,5 milioni di euro per l'anno 2005, derivanti dal comma 1.\u00bb \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-26&atto.codiceRedazionale=24G00054&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:26:50.633496"}
{"text": "\n\n\nArt. 5\n Agevolazioni in materia di compravendita \n di fondi rustici\n\n\n1. In caso di contratti di compravendita aventi ad oggetto l'acquisto di terreni agricoli e relative pertinenze per un corrispettivo non superiore a 200.000 euro, stipulati dai soggetti di cui all'articolo 2, il compenso per l'attivit\u00e0 notarile \u00e8 determinato in misura non superiore a quello previsto dalla tabella A - Notai annessa al regolamento di cui al decreto del Ministro della giustizia 20 luglio 2012, n. 140, ridotto della met\u00e0. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-26&atto.codiceRedazionale=24G00054&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:26:54.725905"}
{"text": "\n\n\nArt. 6\n Credito d'imposta per le spese sostenute \n per la partecipazione a corsi di formazione\n\n\n1. Nelle more dell'entrata in vigore dei provvedimenti legislativi recanti il riordino dei crediti d'imposta ai sensi dell'articolo 5, comma 1, lettera a), numero 1), della legge 9 agosto 2023, n. 111, per la partecipazione a corsi di formazione attinenti alla gestione dell'azienda agricola, ai soggetti di cui all'articolo 2, comma 1, lettera a), della presente legge che hanno iniziato l'attivit\u00e0 a decorrere dal 1\u00b0 gennaio 2021 \u00e8 concesso un contributo, sotto forma di credito d'imposta, pari all'80 per cento delle spese effettivamente sostenute nell'anno 2024 e idoneamente documentate, fino ad un importo massimo di euro 2.500 per ciascun beneficiario. Il credito d'imposta \u00e8 usufruito esclusivamente in compensazione ai sensi dell'articolo 17 del decreto legislativo 9 luglio 1997, n. 241, entro il secondo periodo di imposta successivo a quello in cui la spesa \u00e8 stata sostenuta. \n\n\n\n2. Con decreto del Ministro dell'agricoltura, della sovranit\u00e0 alimentare e delle foreste, di concerto con il Ministro dell'economia e delle finanze, da adottare entro sessanta giorni dalla data di entrata in vigore della presente legge, sono stabiliti, nel rispetto della normativa europea in materia di aiuti di Stato, i criteri e le modalit\u00e0 per l'attuazione delle disposizioni del presente articolo, con particolare riguardo all'individuazione delle spese ammissibili al beneficio e alle procedure di concessione finalizzate ad assicurare il rispetto del limite di spesa di cui al comma 3. Agli adempimenti europei, nonch\u00e9 a quelli relativi al Registro nazionale degli aiuti di Stato, provvede il Ministero dell'agricoltura, della sovranit\u00e0 alimentare e delle foreste. \n\n\n\n3. Agli oneri di cui al presente articolo, nel limite massimo di 2 milioni di euro per l'anno 2024, si provvede mediante corrispondente riduzione del Fondo per interventi strutturali di politica economica, di cui all'articolo 10, comma 5, del decreto-legge 29 novembre 2004, n. 282, convertito, con modificazioni, dalla legge 27 dicembre 2004, n. 307. \n\n\n\n Note all'art. 6: \n - Si riporta il testo dell'articolo 5, comma 1, lettera a), numero 1), della legge 9 agosto 2023, n. 111 recante Delega al Governo per la riforma fiscale, pubblicata nella Gazzetta Ufficiale 14 agosto 2023, n 189: \n \u00abArt. 5 (Principi e criteri direttivi per la revisione del sistema di imposizione sui redditi delle persone fisiche). - 1. Nell'esercizio della delega di cui all'articolo 1 il Governo osserva altres\u00ec i seguenti principi e criteri direttivi specifici per la revisione del sistema di imposizione sui redditi delle persone fisiche: \n a) per gli aspetti generali: \n 1) la revisione e la graduale riduzione dell'imposta sul reddito delle persone fisiche (IRPEF), nel rispetto del principio di progressivit\u00e0 e nella prospettiva della transizione del sistema verso l'aliquota impositiva unica, attraverso il riordino delle deduzioni dalla base imponibile, degli scaglioni di reddito, delle aliquote di imposta, delle detrazioni dall'imposta lorda e dei crediti d'imposta, tenendo conto delle loro finalit\u00e0, con particolare riguardo: \n 1.1) alla composizione del nucleo familiare, in particolare di quelli in cui sia presente una persona con disabilit\u00e0, e ai costi sostenuti per la crescita dei figli; \n 1.2) alla tutela del bene costituito dalla casa, in propriet\u00e0 o in locazione, e di quello della salute delle persone, dell'istruzione e della previdenza complementare; \n 1.3) agli obiettivi del miglioramento dell'efficienza energetica, della riduzione del rischio sismico del patrimonio edilizio esistente nonch\u00e9 della rigenerazione urbana e della rifunzionalizzazione edilizia, valutando anche le esigenze di tutela, manutenzione e conservazione dei beni culturali di cui all'articolo 10 del codice dei beni culturali e del paesaggio, di cui al decreto legislativo 22 gennaio 2004, n. 42; \n 1.4) a misure volte a favorire la propensione a stipulare assicurazioni aventi per oggetto il rischio di eventi calamitosi, senza nuovi o maggiori oneri per la finanza pubblica; \n 1.5) a misure volte a favorire lo stabile inserimento nel mercato del lavoro dei giovani che non hanno compiuto il trentesimo anno di et\u00e0; \n Omissis...\u00bb \n - Si riporta il testo dell'articolo 17 del decreto legislativo 9 luglio 1997, n. 241, recante Norme di semplificazione degli adempimenti dei contribuenti in sede di dichiarazione dei redditi e dell'imposta sul valore aggiunto, nonch\u00e9 di modernizzazione del sistema di gestione delle dichiarazioni, pubblicato nella Gazzetta Ufficiale 28 luglio 1997, n. 174: \n \u00abArt. 17 (Oggetto). - 1. I contribuenti eseguono versamenti unitari delle imposte, dei contributi dovuti all'INPS e delle altre somme a favore dello Stato, delle regioni e degli enti previdenziali, con eventuale compensazione dei crediti, dello stesso periodo, nei confronti dei medesimi soggetti, risultanti dalle dichiarazioni e dalle denunce periodiche presentate successivamente alla data di entrata in vigore del presente decreto. Tale compensazione deve essere effettuata entro la data di presentazione della dichiarazione successiva. La compensazione del credito annuale o relativo a periodi inferiori all'anno dell'imposta sul valore aggiunto, dei crediti relativi alle imposte sui redditi e alle relative addizionali, alle imposte sostitutive delle imposte sui redditi e all'imposta regionale sulle attivit\u00e0 produttive, per importi superiori a 5.000 euro annui, pu\u00f2 essere effettuata a partire dal decimo giorno successivo a quello di presentazione della dichiarazione o dell'istanza da cui il credito emerge. \n 1-bis. La compensazione dei crediti di qualsiasi importo maturati a titolo di contributi nei confronti dell'INPS pu\u00f2 essere effettuata: \n a) dai datori di lavoro non agricoli a partire dal quindicesimo giorno successivo a quello di scadenza del termine mensile per la trasmissione in via telematica dei dati retributivi e delle informazioni necessarie per il calcolo dei contributi da cui il credito emerge o dal quindicesimo giorno successivo alla sua presentazione, se tardiva, ovvero dalla data di notifica delle note di rettifica passive; \n b) dai datori di lavoro che versano la contribuzione agricola unificata per la manodopera agricola a decorrere dalla data di scadenza del versamento relativo alla dichiarazione di manodopera agricola da cui il credito emerge; \n c) dai lavoratori autonomi iscritti alle gestioni speciali degli artigiani ed esercenti attivit\u00e0 commerciali e dai liberi professionisti iscritti alla Gestione separata presso l'INPS di cui all'articolo 2, comma 26, della legge 8 agosto 1995, n. 335, a decorrere dal decimo giorno successivo a quello di presentazione della dichiarazione dei redditi da cui il credito emerge. Resta impregiudicata la verifica sulla correttezza sostanziale del credito compensato. Sono escluse dalle compensazioni le aziende committenti per i compensi assoggettati a contribuzione alla suddetta Gestione separata presso l'INPS. \n 1-ter. La compensazione dei crediti di qualsiasi importo per premi e accessori maturati nei confronti dell'INAIL pu\u00f2 essere effettuata a condizione che il credito certo, liquido ed esigibile sia registrato negli archivi del predetto Istituto \n 2. Il versamento unitario e la compensazione riguardano i crediti e i debiti relativi: \n a) alle imposte sui redditi, alle relative addizionali e alle ritenute alla fonte riscosse mediante versamento diretto ai sensi dell'articolo 3 del decreto del Presidente della Repubblica 29 settembre 1973, n. 602; per le ritenute di cui al secondo comma del citato articolo 3 resta ferma la facolt\u00e0 di eseguire il versamento presso la competente sezione di tesoreria provinciale dello Stato; in tal caso non \u00e8 ammessa la compensazione; \n b) all'imposta sul valore aggiunto dovuta ai sensi degli articoli 27 e 33 del decreto del Presidente della Repubblica 26 ottobre 1972, n. 633, e quella dovuta dai soggetti di cui all'articolo 74; \n c) alle imposte sostitutive delle imposte sui redditi e dell'imposta sul valore aggiunto; \n d) all'imposta prevista dall'articolo 3, comma 143, lettera a), della legge 23 dicembre 1996, n. 662; d-bis) all'imposta prevista dall'articolo 1, commi da 491 a 500, della legge 24 dicembre 2012, n. 228; \n e) ai contributi previdenziali dovuti da titolari di posizione assicurativa in una delle gestioni amministrate da enti previdenziali, comprese le quote associative; \n f) ai contributi previdenziali ed assistenziali dovuti dai datori di lavoro e dai committenti di prestazioni di collaborazione coordinata e continuativa di cui all'articolo 49, comma 2, lettera a), del testo unico delle imposte sui redditi, approvato con decreto del Presidente della Repubblica 22 dicembre 1986, n. 917; \n g) ai premi per l'assicurazione contro gli infortuni sul lavoro e le malattie professionali dovuti ai sensi del testo unico approvato con decreto del Presidente della Repubblica 30 giugno 1965, n. 1124; \n h) agli interessi previsti in caso di pagamento rateale ai sensi dell'articolo 20; \n h-bis) al saldo per il 1997 dell'imposta sul patrimonio netto delle imprese, istituita con decreto-legge 30 settembre 1992, n. 394, convertito, con modificazioni, dalla legge 26 novembre 1992, n. 461, e del contributo al Servizio sanitario nazionale di cui all'articolo 31 della legge 28 febbraio 1986, n. 41, come da ultimo modificato dall'articolo 4 del decreto-legge 23 febbraio 1995, n. 41, convertito, con modificazioni, dalla legge 22 marzo 1995, n. 85; \n h-ter) alle altre entrate individuate con decreto del Ministro delle finanze, di concerto con il Ministro del tesoro, del bilancio e della programmazione economica, e con i Ministri competenti per settore; \n h-quater) al credito d'imposta spettante agli esercenti sale cinematografiche. \n h-quinquies) alle somme che i soggetti tenuti alla riscossione dell'incremento all'addizionale comunale debbono riversare all'INPS, ai sensi dell'articolo 6-quater del decreto-legge 31 gennaio 2005, n. 7, convertito, con modificazioni, dalla legge 31 marzo 2005, n. 43, e successive modificazioni. \n h-sexies) alle tasse sulle concessioni governative; \n h-septies) alle tasse scolastiche. \n 2-bis. \n 2-ter. Qualora il credito di imposta utilizzato in compensazione risulti superiore all'importo previsto dalle disposizioni che fissano il limite massimo dei crediti compensabili ai sensi del presente articolo, il modello F24 \u00e8 scartato. La progressiva attuazione della disposizione di cui al periodo precedente \u00e8 fissata con provvedimenti del direttore dell'Agenzia delle entrate. Con provvedimento del direttore dell'Agenzia delle entrate sono altres\u00ec indicate le modalit\u00e0 con le quali lo scarto \u00e8 comunicato al soggetto interessato. \n 2-quater. In deroga alle previsioni di cui all'articolo 8, comma 1, della legge 27 luglio 2000, n. 212, per i contribuenti a cui sia stato notificato il provvedimento di cessazione della partita IVA, ai sensi dell'articolo 35, (commi 15-bis e 15-bis.1), del decreto del Presidente della Repubblica 26 ottobre 1972, n. 633, \u00e8 esclusa la facolt\u00e0 di avvalersi, a partire dalla data di notifica del provvedimento, della compensazione dei crediti, ai sensi del comma 1 del presente articolo; detta esclusione opera a prescindere dalla tipologia e dall'importo dei crediti, anche qualora questi ultimi non siano maturati con riferimento all'attivit\u00e0 esercitata con la partita IVA oggetto del provvedimento, e rimane in vigore fino a quando la partita IVA risulti cessata. \n 2-quinquies. In deroga alle previsioni di cui all'articolo 8, comma 1, della legge 27 luglio 2000, n. 212, per i contribuenti a cui sia stato notificato il provvedimento di esclusione della partita IVA dalla banca dati dei soggetti passivi che effettuano operazioni intracomunitarie, ai sensi dell'articolo 35, comma 15-bis, del decreto del Presidente della Repubblica 26 ottobre 1972, n. 633, \u00e8 esclusa la facolt\u00e0 di avvalersi, a partire dalla data di notifica del provvedimento, della compensazione dei crediti IVA, ai sensi del comma 1 del presente articolo; detta esclusione rimane in vigore fino a quando non siano rimosse le irregolarit\u00e0 che hanno generato l'emissione del provvedimento di esclusione. \n 2-sexies. Nel caso di utilizzo in compensazione di crediti in violazione di quanto previsto dai commi 2-quater e 2-quinquies, il modello F24 \u00e8 scartato. Lo scarto \u00e8 comunicato tramite i servizi telematici dell'Agenzia delle entrate al soggetto che ha trasmesso il modello F24, mediante apposita ricevuta.\u00bb \n - Per l'articolo 10 del decreto-legge 29 novembre 2004, n. 282, convertito, con modificazioni, dalla legge 27 dicembre 2004, n. 307, si veda nelle note all'articolo 4. \n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-26&atto.codiceRedazionale=24G00054&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:26:58.819619"}
{"text": "\n\n\nArt. 7\n Agevolazioni fiscali per l'ampliamento \n delle superfici coltivate\n\n\n1. A decorrere dal 1\u00b0 gennaio 2024, per i giovani imprenditori agricoli di cui all'articolo 2 della presente legge, aventi la qualifica di coltivatore diretto o di imprenditore agricolo professionale e iscritti alla relativa gestione previdenziale, che acquistino o permutino terreni agricoli e loro pertinenze, l'imposta di registro e le imposte ipotecaria e catastale sono versate nella misura del 60 per cento di quelle, ordinarie o ridotte, previste dalla legislazione vigente. \n\n\n\n2. Alle minori entrate derivanti dalle disposizioni del comma 1, valutate in 7,07 milioni di euro annui a decorrere dall'anno 2024, si provvede mediante corrispondente riduzione delle proiezioni dello stanziamento del fondo speciale di parte corrente iscritto, ai fini del bilancio triennale 2023-2025, nell'ambito del programma \u00abFondi di riserva e speciali\u00bb della missione \u00abFondi da ripartire\u00bb dello stato di previsione del Ministero dell'economia e delle finanze per l'anno 2023, allo scopo parzialmente utilizzando l'accantonamento relativo al medesimo Ministero. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-26&atto.codiceRedazionale=24G00054&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:27:02.912748"}
{"text": "\n\n\nArt. 8\n Prelazione di pi\u00f9 confinanti\n\n\n1. Ai fini dell'esercizio del diritto di prelazione di cui all'articolo 7 della legge 14 agosto 1971, n. 817, del diritto di riscatto di cui all'articolo 8, quinto comma, della legge 26 maggio 1965, n. 590, e del diritto di prelazione nelle procedure di alienazione e locazione di cui all'articolo 66, comma 3, del decreto-legge 24 gennaio 2012, n. 1, convertito, con modificazioni, dalla legge 24 marzo 2012, n. 27, nel caso di pi\u00f9 soggetti confinanti, sono preferiti i soggetti di cui all'articolo 2, comma 1, con priorit\u00e0, tra di essi, nell'ordine, per quelli di cui alla lettera a), alla lettera b) e alla lettera c), e, a parit\u00e0 di condizioni, il soggetto che \u00e8 in possesso di conoscenze e competenze adeguate ai sensi dell'articolo 4, paragrafo 6, del regolamento (UE) 2021/2115 del Parlamento europeo e del Consiglio, del 2 dicembre 2021, e della pertinente normativa nazionale di attuazione. \n\n\n\n2. L'articolo 7 del decreto legislativo 18 maggio 2001, n. 228, \u00e8 abrogato. \n\n\n\n Note all'art. 8: \n - Si riporta il testo dell'articolo 7 della legge 14 agosto 1971, n. 817 recante Disposizioni per il rifinanziamento delle provvidenze per lo sviluppo della propriet\u00e0 coltivatrice, pubblicata nella Gazzetta Ufficiale 14 ottobre 1971, n. 261: \n \u00abArt. 7. - Il termine di quattro anni previsto dal primo comma dell'articolo 8 della legge 26 maggio 1965, n. 590, per l'esercizio del diritto di prelazione \u00e8 ridotto a due anni. Detto diritto di prelazione, con le modifiche previste nella presente legge, spetta anche: \n 1) al mezzadro o al colono il cui contratto sia stato stipulato dopo l'entrata in vigore della legge 15 settembre 1964, n. 756; \n 2) al coltivatore diretto proprietario di terreni confinanti con fondi offerti in vendita, purch\u00e9 sugli stessi non siano insediati mezzadri, coloni, affittuari, compartecipanti od enfiteuti coltivatori diretti; \n 2-bis) all'imprenditore agricolo professionale iscritto nella previdenza agricola proprietario di terreni confinanti con fondi offerti in vendita, purch\u00e9 sugli stessi non siano insediati mezzadri, coloni, affittuari, compartecipanti o enfiteuti coltivatori diretti. Nel caso di vendita di pi\u00f9 fondi ogni affittuario, mezzadro o colono pu\u00f2 esercitare singolarmente o congiuntamente il diritto di prelazione rispettivamente del fondo coltivato o dell'intero complesso di fondi.\u00bb \n - Si riporta il testo dell'articolo 8 della legge 26 maggio 1965, n. 590, recante Disposizioni per lo sviluppo della propriet\u00e0 coltivatrice, pubblicata nella Gazzetta Ufficiale 9 giugno 1965, n. 142: \n \u00abArt. 8. - In caso di trasferimento a titolo oneroso o di concessione in enfiteusi di fondi concessi in affitto a coltivatori diretti, a mezzadria, a colonia parziaria, o a compartecipazione, esclusa quella stagionale, l'affittuario, il mezzadro, il colono o il compartecipante, a parit\u00e0 di condizioni, ha diritto di prelazione purch\u00e9 coltivi il fondo stesso da almeno due anni, non abbia venduto, nel biennio precedente, altri fondi rustici di imponibile fondiario superiore a lire mille, salvo il caso di cessione a scopo di ricomposizione fondiaria, ed il fondo per il quale intende esercitare la prelazione in aggiunta ad altri eventualmente posseduti in propriet\u00e0 od enfiteusi non superi il triplo della superficie corrispondente alla capacit\u00e0 lavorativa della sua famiglia. \n La prelazione non \u00e8 consentita nei casi di permuta, vendita forzata, liquidazione coatta, fallimento, espropriazione per pubblica utilit\u00e0 e quando i terreni in base a piani regolatori, anche se non ancora approvati, siano destinati ad utilizzazione edilizia, industriale o turistica. \n Qualora il trasferimento a titolo oneroso sia proposto, per quota di fondo, da un componente la famiglia coltivatrice, sia in costanza di comunione ereditaria che in ogni altro caso di comunione familiare, gli altri componenti hanno diritto alla prelazione semprech\u00e8 siano coltivatori manuali o continuino l'esercizio dell'impresa familiare in comune. \n Il proprietario deve notificare con lettera raccomandata al coltivatore la proposta di alienazione trasmettendo il preliminare di compravendita in cui devono essere indicati il nome dell'acquirente, il prezzo di vendita e le altre norme pattuite compresa la clausola per l'eventualit\u00e0 della prelazione. Il coltivatore deve esercitare il suo diritto entro il termine di 30 giorni. \n Qualora il proprietario non provveda a tale notificazione o il prezzo indicato sia superiore a quello risultante dal contratto di compravendita, l'avente titolo al diritto di prelazione pu\u00f2, entro un anno dalla trascrizione del contratto di compravendita, riscattare il fondo dell'acquirente e da ogni altro successivo avente causa. \n Ove il diritto di prelazione sia stato esercitato, il versamento del prezzo di acquisto deve essere effettuato entro il termine di sei mesi, decorrenti dal trentesimo giorno dall'avvenuta notifica da parte del proprietario, salvo che non sia diversamente pattuito tra le parti. \n Se il coltivatore che esercita il diritto di prelazione dimostra, con certificato dell'Ispettorato provinciale dell'agricoltura competente, di aver presentato domanda ammessa all'istruttoria per la concessione del mutuo ai sensi dell'art. 1, il termine di cui al precedente comma \u00e8 sospeso fino a che non sia stata disposta la concessione del mutuo ovvero fino a che l'Ispettorato non abbia espresso diniego a conclusione della istruttoria compiuta e, comunque, per non pi\u00f9 di un anno. In tal caso l'Ispettorato provinciale dell'agricoltura deve provvedere entro quattro mesi dalla domanda agli adempimenti di cui all'art. 3, secondo le norme che saranno stabilite dal regolamento di esecuzione della presente legge. \n In tutti i casi nei quali il pagamento del prezzo \u00e8 differito il trasferimento della propriet\u00e0 \u00e8 sottoposto alla condizione sospensiva del pagamento stesso entro il termine stabilito. \n Nel caso di vendita di un fondo coltivato da una pluralit\u00e0 di affittuari, mezzadri o coloni, la prelazione non pu\u00f2 essere esercitata che da tutti congiuntamente.\n Qualora alcuno abbia rinunciato, la prelazione pu\u00f2 essere esercitata congiuntamente dagli altri affittuari, mezzadri o coloni purch\u00e9 la superficie del fondo non ecceda il triplo della complessiva capacit\u00e0 lavorativa delle loro famiglie. Si considera rinunciatario l'avente titolo che entro quindici giorni dalla notificazione di cui al quarto comma non abbia comunicato agli altri aventi diritto la sua intenzione di avvalersi della prelazione. \n Se il componente di famiglia coltivatrice, il quale abbia cessato di far parte della conduzione colonica in comune, non vende la quota del fondo di sua spettanza entro cinque anni dal giorno in cui ha lasciato l'azienda, gli altri componenti hanno diritto a riscattare la predetta quota al prezzo ritenuto congruo dall'Ispettorato provinciale dell'agricoltura, con le agevolazioni previste dalla presente legge, semprech\u00e8 l'acquisto sia fatto allo scopo di assicurare il consolidamento di impresa coltivatrice familiare di dimensioni economicamente efficienti. Il diritto di riscatto viene esercitato, se il proprietario della quota non consente alla vendita, mediante la procedura giudiziaria prevista dalle vigenti leggi per l'affrancazione dei canoni enfiteutici. \n L'accertamento delle condizioni o requisiti indicati dal precedente comma \u00e8 demandato allo Ispettorato agrario provinciale competente per territorio. \n Ai soggetti di cui al primo comma sono preferiti, se coltivatori diretti, i coeredi del venditore.\u00bb \n - Si riporta il testo dell'articolo 66 del decreto-legge 24 gennaio 2012, n. 1, recante Disposizioni urgenti per la concorrenza, lo sviluppo delle infrastrutture e la competitivit\u00e0, convertito, con modificazioni, dalla legge 24 marzo 2012, n. 27, e pubblicato nella Gazzetta Ufficiale 24 gennaio 2012, n. 19 - Suppl. Ordinario n. 18: \n \u00abArt. 66 (Dismissione di terreni demaniali agricoli e a vocazione agricola). - 1. Entro il 30 giugno di ogni anno, il Ministro delle politiche agricole alimentari e forestali, con decreto di natura non regolamentare da adottare di concerto con il Ministro dell'economia e delle finanze, anche sulla base dei dati forniti dall'Agenzia del demanio nonch\u00e9 su segnalazione dei soggetti interessati, individua i terreni agricoli e a vocazione agricola, non utilizzabili per altre finalit\u00e0 istituzionali, di propriet\u00e0 dello Stato non ricompresi negli elenchi predisposti ai sensi del decreto legislativo 28 maggio 2010, n. 85, nonch\u00e9 di propriet\u00e0 degli enti pubblici nazionali, da locare o alienare a cura dell'Agenzia del demanio mediante procedura negoziata senza pubblicazione del bando per gli immobili di valore inferiore a 100.000 euro e mediante asta pubblica per quelli di valore pari o superiore a 100.000 euro. L'individuazione del bene ne determina il trasferimento al patrimonio disponibile dello Stato. Ai citati decreti di individuazione si applicano le disposizioni di cui all'articolo 1, commi 3, 4 e 5, del decreto-legge 25 settembre 2001, n. 351, convertito, con modificazioni, dalla legge 23 novembre 2001, n. 410. Il prezzo dei terreni da porre a base delle procedure di vendita di cui al presente comma \u00e8 determinato sulla base di valori agricoli medi di cui al decreto del Presidente della Repubblica 8 giugno 2001, n. 327. Una quota minima del 20 per cento dei terreni di cui al primo periodo \u00e8 riservata alla locazione, con preferenza per l'imprenditoria giovanile agricola come definita dalla legislazione vigente. Con il decreto di cui al primo periodo sono altres\u00ec stabilite le modalit\u00e0 di attuazione del presente articolo. \n 1-bis. In sede di prima applicazione, il decreto di cui al primo periodo del comma 1 \u00e8 adottato entro e non oltre il 30 aprile 2014. \n 2. Al fine di agevolare lo sviluppo dell'imprenditoria giovanile in agricoltura, i beni agricoli e a vocazione agricola di cui al comma 1 e quelli di cui al comma 7 possono formare oggetto delle operazioni di riordino fondiario di cui all'articolo 4 della legge 15 dicembre 1998, n. 441. \n 3. Nelle procedure di alienazione e locazione dei terreni di cui al comma 1, al fine di favorire lo sviluppo dell'imprenditorialit\u00e0 agricola giovanile \u00e8 riconosciuto il diritto di prelazione ai giovani imprenditori agricoli, cos\u00ec come definiti ai sensi del decreto legislativo 21 aprile 2000, n. 185. \n 4. Ai contratti di alienazione del presente articolo si applicano le agevolazioni previste dall'articolo 5-bis, commi 2 e 3, del decreto legislativo 18 maggio 2001, n. 228. \n 4-bis. Ai contratti di affitto di cui al presente articolo si applicano le agevolazioni previste dall'articolo 14, comma 3, della legge 15 dicembre 1998, n. 441, come sostituito dal comma 4-ter del presente articolo, e dall'articolo 5-bis, commi 2 e 3, del decreto legislativo 18 maggio 2001, n. 228. \n 4-ter. Il comma 3 dell'articolo 14 della legge 15 dicembre 1998, n. 441, \u00e8 sostituito dal seguente: \n \u00ab3. Ai soli fini delle imposte sui redditi, le rivalutazioni dei redditi dominicali ed agrari previste dall'articolo 31, comma 1, della legge 23 dicembre 1994, n. 724, e dall'articolo 3, comma 50, della legge 23 dicembre 1996, n. 662, a decorrere dalla data di entrata in vigore della presente disposizione non si applicano per i periodi di imposta durante i quali i terreni assoggettati alle medesime rivalutazioni sono concessi in affitto per usi agricoli per un periodo non inferiore a cinque anni, con diritto di precedenza alla scadenza, a giovani che non hanno compiuto i 40 anni, aventi la qualifica di coltivatore diretto o di imprenditore agricolo professionale, anche in forma societaria purch\u00e9, in quest'ultimo caso, la maggioranza delle quote o del capitale sociale sia detenuto da giovani in possesso delle suddette qualifiche di coltivatore diretto o imprenditore agricolo professionale. Le qualifiche di coltivatore diretto o di imprenditore agricolo professionale, di cui al presente comma, si possono acquisire entro due anni dalla stipula del contratto di affitto\u00bb. \n 5. I giovani imprenditori agricoli che acquistano la propriet\u00e0 dei terreni alienati ai sensi del presente articolo possono accedere ai benefici di cui al capo III del titolo I del decreto legislativo 21 aprile 2000, n. 185, e successive modificazioni. \n 6. Per i terreni ricadenti all'interno di aree protette di cui alla legge 6 dicembre 1991, n. 394, l'Agenzia del demanio acquisisce preventivamente l'assenso alla vendita o alla cessione in affitto da parte degli enti gestori delle medesime aree. \n 7. Le regioni, le province, i comuni, anche su richiesta dei soggetti interessati possono vendere o cedere in locazione, per le finalit\u00e0 e con le modalit\u00e0 di cui al comma 1, i beni di loro propriet\u00e0 agricoli e a vocazione agricola e compresi quelli attribuiti ai sensi del decreto legislativo 28 maggio 2010, n. 85; a tal fine possono conferire all'Agenzia del demanio mandato irrevocabile a vendere e a cedere in locazione. In ogni caso, le regioni, le province, i comuni sono tenuti a destinare, nel rispetto della loro autonomia organizzativa e secondo i rispettivi strumenti, una quota superiore alla met\u00e0 dei beni medesimi a giovani che non abbiano compiuto il quarantesimo anno di et\u00e0. L'Agenzia provvede al versamento agli enti territoriali gi\u00e0 proprietari dei proventi derivanti dalla vendita al netto dei costi sostenuti e documentati. \n 8. Ai terreni alienati o locati ai sensi del presente articolo non pu\u00f2 essere attribuita una destinazione urbanistica diversa da quella agricola prima del decorso di venti anni dalla trascrizione dei relativi contratti nei pubblici registri immobiliari. \n 9. Le risorse derivanti dalle operazioni di dismissione di cui ai commi precedenti al netto dei costi sostenuti dall'Agenzia del demanio per le attivit\u00e0 svolte, sono destinate alla riduzione del debito pubblico. Gli enti territoriali destinano le predette risorse alla riduzione del proprio debito e, in assenza del debito o per la parte eventualmente eccedente al Fondo per l'ammortamento dei titoli di Stato. \n 10. L'articolo 7 della legge 12 novembre 2011, n. 183 e l'articolo 4-quinquies del decreto-legge 1\u00b0 luglio 2009, n. 78, convertito, con modificazioni, dalla legge 3 agosto 2009, n. 102, sono abrogati.\u00bb \n - Per i riferimenti del regolamento (UE) n. 2021/2115 del Parlamento europeo e del Consiglio, del 2 dicembre 2021 si veda nelle note all'articolo 2. \n - Il decreto legislativo 18 maggio 2001, n. 228, recante Orientamento e modernizzazione del settore agricolo, a norma dell'articolo 7 della legge 5 marzo 2001, n. 57, \u00e8 pubblicato nella Gazzetta Ufficiale 15 giugno 2001, n. 137 - Suppl. Ordinario n. 149. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-26&atto.codiceRedazionale=24G00054&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:27:07.005079"}
{"text": "\n\n\nArt. 9\n Servizi di sostituzione\n\n\n1. Le regioni e le province autonome di Trento e di Bolzano possono prevedere, nell'ambito degli ordinari stanziamenti di bilancio, programmi per favorire il ricambio generazionale nelle imprese agricole tramite l'erogazione di incentivi alle associazioni costituite in maggioranza da giovani imprenditori agricoli per la gestione di servizi di sostituzione nelle aziende associate, prevedendo, in particolare, tra i casi di sostituzione, la sostituzione dell'imprenditore, del coniuge o di un coadiuvante, la frequenza di corsi di formazione e di aggiornamento professionale da parte dei giovani imprenditori agricoli associati e l'assistenza a minori di et\u00e0 inferiore a otto anni. \n\n\n\n2. Le regioni e le province autonome di Trento e di Bolzano, nell'ambito dei programmi di cui al comma 1, possono prevedere incentivi per il mantenimento dell'unit\u00e0 aziendale e il ricambio generazionale delle imprese agricole mediante l'utilizzo del patto di famiglia di cui agli articoli da 768-bis a 768-octies del codice civile, a condizione che gli aventi causa proseguano l'esercizio dell'attivit\u00e0 d'impresa o detengano il controllo per un periodo non inferiore a cinque anni dalla data del trasferimento, rendendo, contestualmente alla presentazione della dichiarazione di successione o all'atto di donazione, apposita dichiarazione in tal senso. \n\n\n\n Note all'art. 9: \n - Si riporta il testo degli artt. da 768-bis a 768-octies del Codice civile: \n \u00abArt. 768-bis (Nozione). - \u00c8 patto di famiglia il contratto con cui, compatibilmente con le disposizioni in materia di impresa familiare e nel rispetto delle differenti tipologie societarie, l'imprenditore trasferisce, in tutto o in parte, l'azienda, e il titolare di partecipazioni societarie trasferisce, in tutto o in parte, le proprie quote, ad uno o pi\u00f9 discendenti.\u00bb \n - Si riporta il testo dell'articolo 768-ter del Codice civile (Regio Decreto 16 marzo 1942, n. 262, pubblicato nella Gazzetta Ufficiale 4 aprile 1942, n. 79): \n \u00abArt. 768-ter (Forma). - A pena di nullit\u00e0 il contratto deve essere concluso per atto pubblico.\u00bb \n - Si riporta il testo dell'articolo 768-quater del Codice civile (Regio Decreto 16 marzo 1942, n. 262, pubblicato nella Gazzetta Ufficiale 4 aprile 1942, n. 79): \n \u00abArt. 768-quater (Partecipazione). - Al contratto devono partecipare anche il coniuge e tutti coloro che sarebbero legittimari ove in quel momento si aprisse la successione nel patrimonio dell'imprenditore. \n Gli assegnatari dell'azienda o delle partecipazioni societarie devono liquidare gli altri partecipanti al contratto, ove questi non vi rinunzino in tutto o in parte, con il pagamento di una somma corrispondente al valore delle quote previste dagli articoli 536 e seguenti; i contraenti possono convenire che la liquidazione, in tutto o in parte, avvenga in natura. I beni assegnati con lo stesso contratto agli altri partecipanti non assegnatari dell'azienda, secondo il valore attribuito in contratto, sono imputati alle quote di legittima loro spettanti; l'assegnazione pu\u00f2 essere disposta anche con successivo contratto che sia espressamente dichiarato collegato al primo e purch\u00e9 vi intervengano i medesimi soggetti che hanno partecipato al primo contratto o coloro che li abbiano sostituiti. Quanto ricevuto dai contraenti non \u00e8 soggetto a collazione o a riduzione.\u00bb \n \u00abArt. 768-quinquies (Vizi del consenso). - Il patto pu\u00f2 essere impugnato dai partecipanti ai sensi degli articoli 1427 e seguenti. \n L'azione si prescrive nel termine di un anno.\u00bb \n - Si riporta il testo dell'articolo 768-sexies del Codice civile (Regio Decreto 16 marzo 1942, n. 262, pubblicato nella Gazzetta Ufficiale 4 aprile 1942, n. 79): \n \u00abArt. 768-sexies (Rapporti con i terzi). - All'apertura della successione dell'imprenditore, il coniuge e gli altri legittimari che non abbiano partecipato al contratto possono chiedere ai beneficiari del contratto stesso il pagamento della somma prevista dal secondo comma dell'articolo 768-quater, aumentata degli interessi legali. \n L'inosservanza delle disposizioni del primo comma costituisce motivo di impugnazione ai sensi dell'articolo 768-quinquies.\u00bb \n \u00abArt. 768-septies (Scioglimento). - Il contratto pu\u00f2 essere sciolto o modificato dalle medesime persone che hanno concluso il patto di famiglia nei modi seguenti: \n 1) mediante diverso contratto, con le medesime caratteristiche e i medesimi presupposti di cui al presente capo; \n 2) mediante recesso, se espressamente previsto nel contratto stesso e, necessariamente, attraverso dichiarazione agli altri contraenti certificata da un notaio.\u00bb \n \u00abArt. 768-octies (Controversie). - Le controversie derivanti dalle disposizioni di cui al presente capo sono devolute preliminarmente a uno degli organismi di conciliazione previsti dall'articolo 38 del decreto legislativo 17 gennaio 2003, n. 5.\u00bb \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-26&atto.codiceRedazionale=24G00054&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:27:11.099394"}
{"text": "\n\n\nArt. 10\nCostituzione dell'Osservatorio nazionale per l'imprenditoria e il lavoro giovanile nell'agricoltura\n\n\n\n\n1. Al fine di favorire sinergie amministrative nel campo dell'imprenditoria giovanile, anche attraverso il raccordo tra le iniziative statali e regionali, il Ministro dell'agricoltura, della sovranit\u00e0 alimentare e delle foreste, previa intesa in sede di Conferenza permanente per i rapporti tra lo Stato, le regioni e le province autonome di Trento e di Bolzano ai sensi all'articolo 3 del decreto legislativo 28 agosto 1997, n. 281, e sentite le associazioni agricole maggiormente rappresentative a livello nazionale, provvede con proprio decreto, entro novanta giorni dalla data di entrata in vigore della presente legge, alla costituzione dell'Osservatorio nazionale per l'imprenditoria e il lavoro giovanile nell'agricoltura (ONILGA), composto da rappresentanti del Ministero dell'agricoltura, della sovranit\u00e0 alimentare e delle foreste, del Ministero del lavoro e delle politiche sociali, dell'Istituto di servizi per il mercato agricolo alimentare e del Consiglio per la ricerca in agricoltura e l'analisi dell'economia agraria, delle organizzazioni dei datori di lavoro e dei lavoratori del settore agricolo e delle associazioni dei giovani operanti nei settori agricolo e agroalimentare. All'ONILGA sono attribuite le seguenti competenze: \n\na) raccolta ed elaborazione dei dati relativi alle effettive possibilit\u00e0 di occupazione dei giovani nel settore agricolo e, in genere, nel territorio rurale; \n\nb) analisi della normativa riguardante il lavoro giovanile e della sua evoluzione; \n\nc) raccolta, elaborazione e analisi delle procedure amministrative adottate per l'attuazione delle iniziative in favore dei giovani operanti nel settore agricolo, al fine di individuare proposte di riforma dell'ordinamento giuridico aventi lo scopo di diminuire i tempi e la complessit\u00e0 delle procedure amministrative vigenti; \n\nd) analisi degli interventi compiuti dalle amministrazioni statali e regionali nonch\u00e9 dall'Unione europea, al fine di individuare le opportunit\u00e0 per l'imprenditoria e il lavoro coadiuvante dipendente dei giovani nell'agricoltura; \n\ne) collegamento con le fonti di informazione e divulgazione nonch\u00e9 con il settore della ricerca e della sperimentazione ai fini della promozione di iniziative nel campo dell'imprenditoria agricola giovanile; \n\nf) consulenza e supporto nei riguardi delle amministrazioni e degli enti pubblici per la programmazione e l'attuazione delle iniziative in favore dei giovani operanti nel settore agricolo; \n\ng) promozione di politiche attive, comprese le attivit\u00e0 formative, da parte delle amministrazioni e degli enti pubblici per sostenere la crescita dell'imprenditoria agricola giovanile, anche mediante lo svolgimento delle funzioni consultive e di supporto di cui alla lettera f); \n\nh) promozione di politiche di sviluppo rurale da parte delle amministrazioni e degli enti pubblici, destinate alle imprese giovanili e alle donne, attraverso la realizzazione di infrastrutture e di servizi nei territori rurali, in conformit\u00e0 a quanto previsto dalla normativa dell'Unione europea; \n\ni) stimolo e supporto all'azione del Governo, in relazione all'obiettivo di promuovere le azioni dell'Unione europea in favore dell'imprenditoria e del lavoro giovanile nell'agricoltura nell'ambito della programmazione della politica agricola comune; \n\nl) sostegno per l'organizzazione e la realizzazione di esperienze formative e scambi aziendali; \n\nm) costituzione di un punto di contatto con i competenti uffici delle regioni e delle province autonome, per la richiesta e lo scambio di informazioni con i competenti organismi regionali e dell'Unione europea in materia di lavoro giovanile nell'agricoltura; \n\nn) supporto per la partecipazione delle imprese agricole condotte da giovani agricoltori a fiere di settore nazionali e internazionali; \n\no) realizzazione, nel proprio sito internet istituzionale, di un portale telematico, costantemente aggiornato, nel quale sono raccolte le normative vigenti in materia di imprenditoria agricola e sono forniti percorsi guidati per accedere ai finanziamenti, gli avvisi concernenti la pubblicazione di bandi relativi al settore agricolo e i consigli utili per la soluzione di problemi concernenti le procedure amministrative, nonch\u00e9 la pubblicazione di tutti i bandi statali, regionali e dell'Unione europea riguardanti la promozione e lo sviluppo dell'imprenditoria giovanile nel settore agricolo in Italia; \n\np) monitoraggio sull'attuazione delle misure di intervento di cui alla presente legge e verifica dell'efficacia delle stesse, anche al fine di proporre modifiche o integrazioni; \n\nq) con l'obiettivo di accrescere l'interesse dei giovani verso il settore agricolo, realizzazione di campagne informativo-promozionali orientate a stimolare la diffusione di temi di carattere agricolo e rurale nel dibattito culturale del Paese e a valorizzare la cultura agricola; \n\nr) promozione di convenzioni tra il Ministero dell'agricoltura, della sovranit\u00e0 alimentare e delle foreste e centri e istituti di formazione professionale per lo svolgimento di corsi orientati alla preparazione dei giovani agricoltori; \n\ns) promozione di servizi di affiancamento e tutoraggio aziendale, a favore dei giovani, realizzati da altri imprenditori agricoli con idonei requisiti e competenze. \n\n\n\n\n2. Il Ministero dell'agricoltura, della sovranit\u00e0 alimentare e delle foreste provvede al funzionamento dell'ONILGA e agli adempimenti conseguenti alle attivit\u00e0 di cui al comma 1 con le risorse umane, strumentali e finanziarie disponibili a legislazione vigente, senza nuovi o maggiori oneri a carico della finanza pubblica. Per la partecipazione alle attivit\u00e0 dell'ONILGA non sono dovuti compensi, gettoni di presenza, rimborsi di spese o emolumenti comunque denominati. Le regioni possono individuare una specifica struttura di collegamento con l'ONILGA ai fini dello scambio di dati e di informazioni di cui al comma 1. \n\n\n\n Note all'art. 10: \n - Si riporta il testo dell'articolo 3 del decreto legislativo 28 agosto 1997, n. 281, recante Definizione ed ampliamento delle attribuzioni della Conferenza permanente per i rapporti tra lo Stato, le regioni e le province autonome di Trento e Bolzano ed unificazione, per le materie ed i compiti di interesse comune delle regioni, delle province e dei comuni, con la Conferenza Stato - citt\u00e0 ed autonomie locali, pubblicato nella Gazzetta Ufficiale 30 agosto 1997, n. 202: \n \u00abArt. 3 (Intese). - 1. Le disposizioni del presente articolo si applicano a tutti i procedimenti in cui la legislazione vigente prevede un'intesa nella Conferenza Stato - regioni. \n 2. Le intese si perfezionano con l'espressione dell'assenso del Governo e dei presidenti delle regioni e delle province autonome di Trento e di Bolzano. \n 3. Quando un'intesa espressamente prevista dalla legge non \u00e8 raggiunta entro trenta giorni dalla prima seduta della Conferenza Stato - regioni in cui l'oggetto \u00e8 posto all'ordine del giorno, il Consiglio dei Ministri provvede con deliberazione motivata. \n 4. In caso di motivata urgenza il Consiglio dei Ministri pu\u00f2 provvedere senza l'osservanza delle disposizioni del presente articolo. I provvedimenti adottati sono sottoposti all'esame della Conferenza Stato - regioni nei successivi quindici giorni. Il Consiglio dei Ministri \u00e8 tenuto ad esaminare le osservazioni della Conferenza Stato - regioni ai fini di eventuali deliberazioni successive.\u00bb \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-26&atto.codiceRedazionale=24G00054&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:27:15.195461"}
{"text": "\n\n\nArt. 11\n Vendita diretta\n\n\n1. Nei mercati per la vendita diretta di prodotti agricoli ai sensi dell'articolo 4 del decreto legislativo 18 maggio 2001, n. 228, esercitata su aree pubbliche mediante l'utilizzo di posteggi, i comuni possono riservare ai soggetti di cui all'articolo 2 della presente legge una quota di posteggi fino al 50 per cento del loro numero complessivo. \n\n\n\n Note all'art. 11: \n - Si riporta il testo dell'articolo 4 del decreto legislativo 18 maggio 2001, n. 228, recante Orientamento e modernizzazione del settore agricolo, a norma dell'articolo 7 della legge 5 marzo 2001, n. 57, pubblicato nella Gazzetta Ufficiale 15 giugno 2001, n. 137 - Suppl.\n Ordinario n. 149: \n \u00abArt. 4 (Esercizio dell'attivit\u00e0 di vendita). - 1.\n Gli imprenditori agricoli, singoli o associati, iscritti nel registro delle imprese di cui all'art. 8 della legge 29 dicembre 1993, n. 580, possono vendere direttamente al dettaglio, in tutto il territorio della Repubblica, i prodotti provenienti in misura prevalente dalle rispettive aziende, osservate le disposizioni vigenti in materia di igiene e sanit\u00e0. \n 1-bis. Fermo restando quanto previsto al comma 1, anche per l'osservanza delle disposizioni vigenti in materia di igiene e sanit\u00e0, i medesimi soggetti di cui al comma 1 possono altres\u00ec vendere direttamente al dettaglio in tutto il territorio della Repubblica i prodotti agricoli e alimentari, appartenenti ad uno o pi\u00f9 comparti agronomici diversi da quelli dei prodotti della propria azienda, purch\u00e9 direttamente acquistati da altri imprenditori agricoli. Il fatturato derivante dalla vendita dei prodotti provenienti dalle rispettive aziende deve essere prevalente rispetto al fatturato proveniente dal totale dei prodotti acquistati da altri imprenditori agricoli. \n 2. La vendita diretta dei prodotti agricoli in forma itinerante \u00e8 soggetta a comunicazione al comune del luogo ove ha sede l'azienda di produzione e pu\u00f2 essere effettuata a decorrere dalla data di invio della medesima comunicazione. Per la vendita al dettaglio esercitata su superfici all'aperto (o destinate alla produzione primaria) nell'ambito dell'azienda agricola, nonch\u00e9 per la vendita esercitata in occasione di sagre, fiere, manifestazioni a carattere religioso, benefico o politico o di promozione dei prodotti tipici o locali, non \u00e8 richiesta la comunicazione di inizio attivit\u00e0. \n 3. La comunicazione di cui al comma 2, oltre alle indicazioni delle generalit\u00e0 del richiedente, dell'iscrizione nel registro delle imprese e degli estremi di ubicazione dell'azienda, deve contenere la specificazione dei prodotti di cui s'intende praticare la vendita e delle modalit\u00e0 con cui si intende effettuarla, ivi compreso il commercio elettronico. \n 4. Qualora si intenda esercitare la vendita al dettaglio non in forma itinerante su aree pubbliche o in locali aperti al pubblico, la comunicazione \u00e8 indirizzata al sindaco del comune in cui si intende esercitare la vendita. Per la vendita al dettaglio su aree pubbliche mediante l'utilizzo di un posteggio la comunicazione deve contenere la richiesta di assegnazione del posteggio medesimo, ai sensi dell'art. 28 del decreto legislativo 31 marzo 1998, n. 114. \n 4-bis. La vendita diretta mediante il commercio elettronico pu\u00f2 essere iniziata contestualmente all'invio della comunicazione al comune del luogo ove ha sede l'azienda di produzione. \n 5. La presente disciplina si applica anche nel caso di vendita di prodotti derivati, ottenuti a seguito di attivit\u00e0 di manipolazione o trasformazione dei prodotti agricoli e zootecnici, finalizzate al completo sfruttamento del ciclo produttivo dell'impresa. \n 6. Non possono esercitare l'attivit\u00e0 di vendita diretta gli imprenditori agricoli, singoli o soci di societ\u00e0 di persone e le persone giuridiche i cui amministratori abbiano riportato, nell'espletamento delle funzioni connesse alla carica ricoperta nella societ\u00e0, condanne con sentenza passata in giudicato, per delitti in materia di igiene e sanit\u00e0 o di frode nella preparazione degli alimenti nel quinquennio precedente all'inizio dell'esercizio dell'attivit\u00e0. Il divieto ha efficacia per un periodo di cinque anni dal passaggio in giudicato della sentenza di condanna. \n 7. Alla vendita diretta disciplinata dal presente decreto legislativo continuano a non applicarsi le disposizioni di cui al decreto legislativo 31 marzo 1998, n. 114, in conformit\u00e0 a quanto stabilito dall'articolo 4, comma 2, lettera d), del medesimo decreto legislativo n. 114 del 1998. \n 8. Qualora l'ammontare dei ricavi derivanti dalla vendita dei prodotti non provenienti dalle rispettive aziende nell'anno solare precedente sia superiore a 160.000 euro per gli imprenditori individuali ovvero a 4 milioni di euro per le societ\u00e0, si applicano le disposizioni del citato decreto legislativo n. 114 del 1998. \n 8-bis. In conformit\u00e0 a quanto previsto dall'articolo 34 del decreto-legge 6 dicembre 2011, n. 201, convertito, con modificazioni, dalla legge 22 dicembre 2011, n. 214, nell'ambito dell'esercizio della vendita diretta \u00e8 consentito vendere prodotti agricoli, anche manipolati o trasformati, gi\u00e0 pronti per il consumo, mediante l'utilizzo di strutture mobili nella disponibilit\u00e0 dell'impresa agricola, anche in modalit\u00e0 itinerante su aree pubbliche o private, nonch\u00e9 il consumo immediato dei prodotti oggetto di vendita, utilizzando i locali e gli arredi nella disponibilit\u00e0 dell'imprenditore agricolo, con l'esclusione del servizio assistito di somministrazione e con l'osservanza delle prescrizioni generali di carattere igienico-sanitario. \n 8-ter. L'attivit\u00e0 di vendita diretta dei prodotti agricoli ai sensi del presente articolo non comporta cambio di destinazione d'uso dei locali ove si svolge la vendita e pu\u00f2 esercitarsi su tutto il territorio comunale a prescindere dalla destinazione urbanistica della zona in cui sono ubicati i locali a ci\u00f2 destinati.\u00bb \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-26&atto.codiceRedazionale=24G00054&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:27:19.340800"}
{"text": "\n\n\nArt. 12\n Clausola di salvaguardia\n\n\n1. Le disposizioni della presente legge sono applicabili nelle regioni a statuto speciale e nelle province autonome di Trento e di Bolzano compatibilmente con i rispettivi statuti e le relative norme di attuazione. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-26&atto.codiceRedazionale=24G00054&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:27:23.429008"}
{"text": "\n\n\nArt. 13\n Disposizioni finanziarie\n\n\n1. Dall'attuazione della presente legge, ad esclusione degli articoli 3, 4, 6 e 7, non devono derivare nuovi o maggiori oneri a carico della finanza pubblica. Le amministrazioni competenti provvedono ai relativi adempimenti nell'ambito delle risorse umane, strumentali e finanziarie disponibili a legislazione vigente. \n\n\n\n2. Il Ministro dell'economia e delle finanze \u00e8 autorizzato ad apportare, con propri decreti, le occorrenti variazioni di bilancio. \n\n\n\nLa presente legge, munita del sigillo dello Stato, sar\u00e0 inserita nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarla e di farla osservare come legge dello Stato. \n Data a Roma, add\u00ec 15 marzo 2024 \nMATTARELLA\nMeloni, Presidente del Consiglio dei ministri\nVisto, il Guardasigilli: Nordio\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-26&atto.codiceRedazionale=24G00054&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:27:27.522097"}
{"text": "\nLa Camera dei deputati ed il Senato della Repubblica hanno approvato;\nIL PRESIDENTE DELLA REPUBBLICA\nPromulga\n la seguente legge:\nArt. 1\n Autorizzazione alla ratifica\n\n\n1. Il Presidente della Repubblica \u00e8 autorizzato a ratificare l'Emendamento n. 1 alla Convenzione generale di sicurezza sociale tra la Repubblica italiana e il Principato di Monaco del 12 febbraio 1982, fatto a Monaco il 10 maggio 2021. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-25&atto.codiceRedazionale=24G00051&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:27:28.457911"}
{"text": "\n\n\nArt. 2\n Ordine di esecuzione\n\n\n1. Piena ed intera esecuzione \u00e8 data all'Emendamento di cui all'articolo 1, a decorrere dalla data della sua entrata in vigore, in conformit\u00e0 a quanto disposto dall'articolo 6 dell'Emendamento stesso. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-25&atto.codiceRedazionale=24G00051&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:27:32.559687"}
{"text": "\n\n\nArt. 3\n Entrata in vigore\n\n\n1. La presente legge entra in vigore il giorno successivo a quello della sua pubblicazione nella Gazzetta Ufficiale. \n\n\n\nLa presente legge, munita del sigillo dello Stato, sar\u00e0 inserita nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarla e di farla osservare come legge dello Stato. \n Data a Roma, add\u00ec 12 marzo 2024 \nMATTARELLA\nMeloni, Presidente del Consiglio dei ministri\nVisto, il Guardasigilli: Nordio\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-25&atto.codiceRedazionale=24G00051&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:27:36.651848"}
{"text": "\n\n\n EMENDAMENTO N. 1 \nalla Convenzione generale di sicurezza sociale tra la Repubblica Italiana e il Principato di Monaco del 12 febbraio 1982 \n\n La Repubblica Italiana, da un lato, \n E \n Il Principato di Monaco, dall'altro, \n Desiderosi di assicurare l'aggiornamento delle disposizioni della Convenzione generale di sicurezza sociale che li lega e considerando l'emergere di nuove forme di lavoro, \n Convengono le seguenti disposizioni: \n\n Articolo 1 \n\n Il paragrafo 2 dell'articolo 4 della Convenzione generale di sicurezza sociale tra la Repubblica Italiana e il Principato di Monaco del 12 febbraio 1982 \u00e8 integrato con un capoverso f) del seguente tenore: \n \u00abf) i lavoratori subordinati o assimilati ai subordinati, residenti nel territorio di uno dei due Paesi contraenti che esercitano, per conto esclusivo di un datore di lavoro la cui sede sociale o il domicilio sia fissato in uno dei due Paesi contraenti, un'attivit\u00e0 in telelavoro dal territorio dell'altro Paese contraente, sono assoggettati alla legislazione del Paese contraente nel cui territorio il datore di lavoro ha la sua sede sociale o il suo domicilio, a condizione di effettuare almeno un terzo del loro orario di lavoro settimanale nei locali del datore di lavoro.\u00bb \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-25&atto.codiceRedazionale=24G00051&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:27:40.746352"}
{"text": "\n\n\n Articolo 2 \n\n Le autorit\u00e0 competenti verificano il rispetto delle condizioni previste per l'applicazione dell'articolo 1 del presente Emendamento. \n Esse convengono di procedere ad una verifica dell'applicazione delle disposizioni inserite nella Convenzione del 12 febbraio 1982 dal presente Emendamento, trascorsi 3 anni dalla data della sua entrata in vigore. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-25&atto.codiceRedazionale=24G00051&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:27:44.838780"}
{"text": "\n\n\n Articolo 3 \n\n Il presente Emendamento sar\u00e0 attuato nel rispetto delle legislazioni italiana e monegasca, nonch\u00e9 del diritto internazionale applicabile e, per quanto riguarda la Parte italiana, degli obblighi derivanti dall'appartenenza dell'Italia all'Unione Europea. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-25&atto.codiceRedazionale=24G00051&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:27:48.928225"}
{"text": "\n\n\n Articolo 4 \n\n Le spese derivanti dall'attuazione del presente Emendamento saranno sostenute dai Paesi contraenti nei limiti delle rispettive disponibilit\u00e0 finanziarie senza generare oneri aggiuntivi. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-25&atto.codiceRedazionale=24G00051&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:27:53.020400"}
{"text": "\n\n\n Articolo 5 \n\n Qualsiasi controversia nell'interpretazione e/o nell'applicazione del presente Emendamento sar\u00e0 risolta in via amichevole tramite consultazioni e negoziati diretti tra i Paesi contraenti. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-25&atto.codiceRedazionale=24G00051&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:27:57.109716"}
{"text": "\n\n\n Articolo 6 \n\n Il presente Emendamento entrer\u00e0 in vigore il primo giorno del secondo mese successivo alla ricezione della seconda delle due notifiche con cui i Paesi contraenti si saranno comunicate la conclusione delle procedure interne previste per l'entrata in vigore del presente Emendamento. \n In fede di che, i sottoscritti, debitamente autorizzati, hanno firmato il presente Emendamento. \n Fatto a Monaco, il 10 maggio 2021 \n in due originali, ciascuno nelle lingue italiana e francese, tutti i testi facenti egualmente fede. \n\nParte di provvedimento in formato grafico\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-25&atto.codiceRedazionale=24G00051&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:28:01.199064"}
{"text": "\nIL MINISTRO DELLE INFRASTRUTTURE\n\nE DEI TRASPORTI\n\n\n\n\nVisto l'articolo 17, comma 3, della legge 23 agosto 1988, n. 400;\n\n\n\n\n\n\nVisto il decreto legislativo 30 aprile 1992, n. 285, recante \u00abNuovo codice della strada\u00bb, e, in particolare, gli articoli 115, comma 1, e 123, concernenti, rispettivamente, il requisito anagrafico minimo per il conseguimento delle diverse categorie delle patenti di guida e l'attivit\u00e0 di autoscuola;\n\n\n\n\n\n\nVisto il decreto legislativo 31 marzo 1998, n. 112, recante \u00abConferimento di funzioni e compiti amministrativi dello Stato alle regioni ed agli enti locali, in attuazione del capo I della legge 15 marzo 1997, n. 59\u00bb, e, in particolare, l'articolo 105, comma 3, lettera c), che attribuisce alle province le funzioni relative agli esami per il riconoscimento dell'idoneit\u00e0 degli insegnanti e istruttori di autoscuola;\n\n\n\n\n\n\nVisto il decreto legislativo 21 novembre 2005, n. 286, recante \u00abDisposizioni per il riassetto normativo in materia di liberalizzazione regolata dell'esercizio dell'attivit\u00e0 di autotrasportatore\u00bb, e, in particolare, il Capo II recante \u00abAttuazione della direttiva n. 2003/59/CE del Parlamento europeo e del Consiglio del 15 luglio 2003, sulla qualificazione iniziale e formazione periodica dei conducenti di taluni veicoli stradali adibiti al trasporto di cose o di passeggeri\u00bb;\n\n\n\n\n\n\nVisto il decreto legislativo 18 aprile 2011, n. 59, recante \u00abAttuazione delle direttive 2006/126/CE e 2009/113/CE concernenti la patente di guida\u00bb e, in particolare l'allegato II, lettera B, relativamente ai criteri minimi che devono essere soddisfatti dai veicoli impiegati per effettuare le prove di capacit\u00e0 e comportamento per il conseguimento di una patente di guida;\n\n\n\n\n\n\nVisto il decreto del Presidente della Repubblica 16 dicembre 1992, n. 495, recante \u00abRegolamento di esecuzione e di attuazione del nuovo codice della strada\u00bb;\n\n\n\n\n\n\nVisto il decreto del Ministro delle infrastrutture e dei trasporti 26 gennaio 2011, n. 17, concernente il \u00abRegolamento recante la disciplina dei corsi di formazione e procedure per l'abilitazione di insegnanti ed istruttori di autoscuola\u00bb;\n\n\n\n\n\n\nVisto il decreto del Ministro delle infrastrutture e della mobilit\u00e0 sostenibili 27 ottobre 2021, recante \u00abModifiche alle modalit\u00e0 di espletamento della prova di verifica delle cognizioni per il conseguimento delle patenti di categoria A1, A2, A, e di categoria B1, B e BE\u00bb, che prevede, tra l'altro, la riduzione del numero delle domande a risposta multipla che compongono una scheda d'esame teorico per il conseguimento delle citate categorie di patenti;\n\n\n\n\n\n\nVisto l'Accordo Stato-regioni-enti locali, in sede di Conferenza Unificata, acquisito al repertorio Atti n. 541/C.U. del 14 febbraio 2002, pubblicato nella Gazzetta Ufficiale della Repubblica italiana n. 71 del 25 marzo 2002, recante \u00abModalit\u00e0 organizzative e procedure per l'applicazione dell'articolo 105, comma 3, del decreto legislativo 31 marzo 1998, n. 112\u00bb e, in particolare, il punto 5, relativo alle modalit\u00e0 di svolgimento degli esami di idoneit\u00e0 per l'abilitazione all'attivit\u00e0 di insegnante e di istruttore;\n\n\n\n\n\n\nVisto l'Accordo fra le Regioni e le Province autonome sulle linee guida relative alla modalit\u00e0 di erogazione della formazione teorica, a distanza e in presenza, per le professioni o attivit\u00e0 regolamentate la cui formazione \u00e8 in capo alle Regioni e Province autonome, n. 21/181/CR5a/C17 del 3 novembre 2021;\n\n\n\n\n\n\nConsiderato che, ai sensi del combinato disposto degli articoli 5 e 6 del decreto del Ministro delle infrastrutture e dei trasporti n. 17 del 2011, ai fini del conseguimento dell'abilitazione di istruttore, \u00e8 necessario il possesso, in ogni caso, della patente di categoria D, a prescindere dalla categoria di patente per la quale \u00e8 svolta la relativa attivit\u00e0 di istruttore;\n\n\n\n\nRilevato che, ai sensi dell'articolo 115, comma 1, del codice della strada, la patente di categoria D pu\u00f2 conseguirsi all'et\u00e0 di ventiquattro anni, fermo restando quanto previsto dall'articolo 18, comma 3, del decreto legislativo n. 286 del 2005;\n\n\nRitenuta l'opportunit\u00e0 di modificare le previsioni di cui agli articoli 5 e 6 del decreto del Ministro delle infrastrutture e dei trasporti n. 17 del 2011, onde consentire il conseguimento dell'abilitazione di insegnante e di istruttore di autoscuola anche ai soggetti in possesso delle sole patenti di categoria B e C, ove l'attivit\u00e0 di insegnamento riguardi tali categorie di patenti;\n\n\n\n\nRitenuto conseguentemente necessario disciplinare, in modo coerente con le predette modifiche, il programma della formazione iniziale per insegnanti e istruttori e le relative modalit\u00e0 di esame, nonch\u00e9 aggiornare i contenuti dei programmi della formazione iniziale e periodica, con particolare riferimento all'evoluzione della tecnologia a bordo dei veicoli, ai nuovi studi in materia di incidentistica stradale, alla tutela dell'utenza debole e alle esigenze di formazione di allievi con disturbi specifici dell'apprendimento;\n\n\n\n\nAcquisito il parere della Conferenza unificata espresso nella seduta del 26 luglio 2023;\n\n\nUdito il parere del Consiglio di Stato espresso dalla sezione consultiva per gli atti normativi nell'Adunanza del 7 novembre 2023;\n\n\n\n\nVista la nota prot. n. 89 del 4 gennaio 2024, trasmessa dal Dipartimento per gli affari giuridici e legislativi della Presidenza del Consiglio dei ministri ai sensi dell'articolo 17, comma 3, della legge 23 agosto 1988, n. 400;\n\n\n\nAdotta\n il seguente regolamento:\nArt. 1\nModifiche al decreto del Ministro delle infrastrutture e dei trasporti 26 gennaio 2011, n. 17\n\n\n\n\n1. Al decreto del Ministro delle infrastrutture e dei trasporti 26 gennaio 2011, n. 17, sono apportate le seguenti modificazioni: \n\na) all'articolo 1, comma 1: \n 1) la lettera b) \u00e8 sostituita dalla seguente: \n \u00abb) diploma di istruzione secondaria di secondo grado;\u00bb; \n 2) alla lettera d), dopo le parole: \u00abnormale o speciale\u00bb sono aggiunte le seguenti: \u00ab, conseguita in Italia o in uno Stato membro della Unione europea o dello Spazio economico europeo, o in un altro Stato e convertita in patente di guida italiana\u00bb; \n\nb) all'articolo 2: \n 1) il comma 2 \u00e8 sostituito dal seguente: \n \u00ab2. Il corso di formazione iniziale si svolge integralmente presso la sede di un solo soggetto, di seguito denominato soggetto erogatore, scelto tra quelli di cui all'articolo 123, comma 10-bis, del decreto legislativo 30 aprile 1992, n. 285, sulla base del programma di cui all'allegato 1. Il corso \u00e8 articolato in una parte teorica di centosessanta ore. La parte di lezione afferente all'uso del cronotachigrafo e del rallentatore di velocit\u00e0 pu\u00f2 essere svolta anche tramite l'uso di sistemi multimediali. Le modalit\u00e0 di erogazione della formazione teorica, a distanza e in presenza, sono disciplinate in conformit\u00e0 agli appositi accordi fra le regioni e le province autonome sulle linee guida relative alla modalit\u00e0 di erogazione della formazione teorica, a distanza e in presenza, per le professioni o attivit\u00e0 regolamentate la cui formazione \u00e8 in capo alle regioni e province autonome. In prima attuazione si applica l'Accordo fra le Regioni e Province autonome n. 21/181/cr5a/c17 del 3 novembre 2021. La spendibilit\u00e0 sull'intero territorio nazionale dell'attestato di cui all'allegato 3 \u00e8 subordinata all'osservanza del predetto accordo.\u00bb; \n 2) al comma 3, la parola \u00abaccreditato\u00bb \u00e8 sostituita dalla seguente: \u00aberogatore\u00bb e le parole: \u00aballa provincia territorialmente competente\u00bb sono sostituite dalle seguenti: \u00abagli enti territorialmente competenti in ragione del luogo ove ha sede il soggetto erogatore stesso\u00bb; \n\nc) all'articolo 3: \n 1) il comma 1 \u00e8 sostituito dal seguente: \n \u00ab1. Gli esami di idoneit\u00e0 per il conseguimento dell'abilitazione di istruttore si svolgono secondo le modalit\u00e0 previste dagli accordi Stato-regioni-enti locali. In prima attuazione si applica il punto 5 dell'accordo Stato-regioni-enti locali del 14 febbraio 2002, pubblicato nella Gazzetta Ufficiale n. 71 del 25 marzo 2002. \u00c8 consentito svolgere una o pi\u00f9 prove d'esame anche presso una provincia o citt\u00e0 metropolitana diversa da quella presso la quale ha sede il soggetto erogatore del corso.\u00bb; \n 2) al comma 2: \n 2.1) alla lettera a), la parola: \u00abquaranta\u00bb, ovunque ricorra, \u00e8 sostituita dalla seguente: \u00abtrenta\u00bb e la parola: \u00abottanta\u00bb \u00e8 sostituita dalla seguente: \u00absessanta\u00bb; \n 2.2) ovunque ricorrano, le parole \u00abfasi\u00bb e \u00abfase\u00bb sono sostituite, rispettivamente, dalle seguenti: \u00abprove\u00bb e \u00abprova\u00bb; \n 3) dopo il comma 2 \u00e8 inserito il seguente: \n \u00ab2-bis. Ciascuna delle prove di cui al comma 2, lettere b), c) e d), in caso di esito negativo pu\u00f2 essere sostenuta pi\u00f9 volte, comunque non oltre il termine massimo di due anni decorrente dall'esito positivo della prova di cui alla lettera a) del medesimo comma 2.\u00bb. \n\nd) all'articolo 4: \n 1) il comma 1 \u00e8 sostituito dal seguente: \n \u00ab1. L'insegnante abilitato ai sensi dell'articolo 3 ha l'obbligo di frequentare ogni due anni, decorrenti dalla data di conseguimento dell'abilitazione, un corso di formazione periodica della durata di otto ore. L'obbligo si applica anche agli insegnanti abilitati prima del 25 marzo 2011, per i quali il primo biennio decorre dalla stessa data. Il corso di formazione periodica pu\u00f2 essere frequentato a partire dal sesto mese antecedente il compimento del biennio di cui al primo e secondo periodo: in tal caso la validit\u00e0 dell'abilitazione \u00e8 rinnovata senza soluzione di continuit\u00e0. Qualora il corso di formazione periodica sia frequentato dopo lo scadere del predetto biennio, da tale data di scadenza e fino al conseguimento dell'attestato di cui al quinto periodo si applicano le disposizioni di cui al comma 2. Il soggetto erogatore, al termine dello svolgimento del corso, rilascia all'allievo un attestato di frequenza, i cui contenuti minimi sono quelli di cui all'allegato 3-bis.\u00bb; \n 2) al comma 2, primo periodo, dopo le parole: \u00abcentro di istruzione automobilistica\u00bb sono inserite le seguenti: \u00ab, n\u00e9 pu\u00f2 farne pi\u00f9 parte,\u00bb; \n 3) al comma 3, lettera d), sono aggiunte, in fine, le seguenti parole: \u00ab, con particolare attenzione agli allievi con disturbi specifici dell'apprendimento\u00bb; \n 4) il comma 3-bis \u00e8 sostituito dal seguente: \n \u00ab3-bis. Le modalit\u00e0 di erogazione della formazione teorica, a distanza e in presenza, sono disciplinate in conformit\u00e0 agli appositi accordi fra le regioni e le province autonome sulle linee guida relative alla modalit\u00e0 di erogazione della formazione teorica, a distanza e in presenza, per le professioni o attivit\u00e0 regolamentate la cui formazione \u00e8 in capo alle regioni e province autonome. In prima attuazione si applica l'Accordo fra le regioni e province autonome n. 21/181/cr5a/c17 del 3 novembre 2021. La spendibilit\u00e0 sull'intero territorio nazionale dell'attestato di cui all'allegato 3-bis \u00e8 subordinata all'osservanza del predetto accordo.\u00bb; \n\ne) l'articolo 5 \u00e8 sostituito dal seguente: \n \u00abArt. 5 (Abilitazioni di istruttore). - 1. L'istruttore di guida pu\u00f2 essere abilitato a: \n a) svolgere esercitazioni per il conseguimento delle patenti di categoria B, BE, C e CE, nonch\u00e9 per la loro revisione; \n b) svolgere esercitazioni per il conseguimento delle patenti di categoria AM, A1, A2, A, B, BE, C e CE, nonch\u00e9 per la loro revisione; \n c) svolgere esercitazioni per il conseguimento delle patenti di categoria B, BE, C, CE, D e DE, nonch\u00e9 per la loro revisione; \n d) svolgere esercitazioni per il conseguimento delle patenti di categoria AM, A1, A2, A, B, BE, C, CE, D e DE, nonch\u00e9 per la loro revisione. \n 2. Ai soli fini dell'avvio dell'attivit\u00e0 di autoscuola ai sensi dell'articolo 123 del decreto legislativo 30 aprile 1992, n. 285, pu\u00f2 conseguire l'abilitazione di istruttore un soggetto in possesso dei requisiti di cui all'articolo 6, comma 1, lettera d), n. 5).\u00bb; \n\nf) all'articolo 6, il comma 1 \u00e8 sostituito dal seguente: \n \u00ab1. I requisiti per conseguire l'abilitazione di istruttore di autoscuola sono i seguenti: \n a) et\u00e0 non inferiore a ventuno anni; \n b) diploma di istruzione secondaria di secondo grado; \n c) non essere stato dichiarato delinquente abituale, professionale o per tendenza e non essere stato sottoposto a misure amministrative di sicurezza personale o alle misure di prevenzione previste dall'articolo 120, comma 1, del decreto legislativo 30 aprile 1992, n. 285; \n d) patente di guida, conseguita in Italia o in uno Stato membro della Unione europea o dello Spazio Economico Europeo, o in altro Stato e convertita in patente di guida italiana, comprendente almeno le categorie: \n 1) BE e CE, ad esclusione delle categorie speciali, per l'abilitazione di cui all'articolo 5, comma 1, lettera a); \n 2) A, BE e CE, ad esclusione delle categorie speciali, per l'abilitazione di cui all'articolo 5, comma 1, lettera b); \n 3) BE, CE e DE, ad esclusione delle categorie speciali, per l'abilitazione di cui all'articolo 5, comma 1, lettera c); \n 4) A, BE, CE e DE, ad esclusione di quelle speciali, per l'abilitazione di cui all'articolo 5, comma 1, lettera d); \n 5) BE e CE speciali, per gli istruttori di cui all'articolo 5, comma 2.\u00bb; \n\ng) l'articolo 7 \u00e8 sostituito dal seguente: \n \u00abArt. 7 (Corso di formazione iniziale per istruttore). - 1. Al corso di formazione iniziale, propedeutico all'esame per il conseguimento dell'abilitazione di istruttore, sono ammessi i candidati in possesso dei requisiti di cui all'articolo 6. \n 2. Il corso si svolge integralmente presso un solo soggetto di cui all'articolo 123, comma 10-bis, del decreto legislativo 30 aprile 1992, n. 285, sulla base del programma di cui all'allegato 2 al presente regolamento. Il corso \u00e8 articolato: \n a) in una parte teorica di novanta ore, comune a tutte le abilitazioni di cui all'articolo 5; \n b) in una parte pratica di ventisei ore per gli istruttori di cui all'articolo 5, comma 1, lettera a); \n c) in una parte pratica di trentadue ore per gli istruttori di cui all'articolo 5, comma 1, lettere b) o c); \n d) in una parte pratica di trentotto ore per gli istruttori di cui all'articolo 5, comma 1, lettera d). \n 3. Gli istruttori di cui all'articolo 5, comma 2, sono esonerati dalla parte pratica del corso. Le modalit\u00e0 di erogazione della formazione teorica, a distanza e in presenza, sono disciplinate in conformit\u00e0 agli appositi accordi fra le regioni e le province autonome sulle linee guida relative alla modalit\u00e0 di erogazione della formazione teorica, a distanza e in presenza, per le professioni o attivit\u00e0 regolamentate la cui formazione \u00e8 in capo alle regioni e province autonome. In prima attuazione si applica l'Accordo fra le regioni e province autonome n. 21/181/cr5a/c17 del 3 novembre 2021. La spendibilit\u00e0 sull'intero territorio nazionale dell'attestato di cui all'allegato 3 \u00e8 subordinata all'osservanza del predetto accordo.\u00bb. \n 4. Il soggetto erogatore, al termine dello svolgimento del corso, rilascia all'allievo un attestato di frequenza, i cui contenuti minimi sono quelli di cui all'allegato 3, da presentare in allegato all'istanza di ammissione all'esame, e trasmette l'elenco completo degli attestati rilasciati per ciascun corso agli enti territorialmente competenti in ragione del luogo ove ha sede il soggetto erogatore stesso. \n 5. I veicoli sui quali si svolge la parte pratica del corso, a eccezione dei motocicli, sono condotti da un istruttore abilitato titolare della patente di categoria richiesta per la guida del veicolo stesso. Tali veicoli sono muniti di doppi comandi, a eccezione dei motocicli, e hanno caratteristiche conformi a quelle dei veicoli utili a conseguire le patenti di categoria A, B, C, CE e D prescritte dall'allegato II, lettera B, del decreto legislativo 18 aprile 2011, n. 59.\u00bb; \n\nh) all'articolo 8: \n 1) il comma 1 \u00e8 sostituito dal seguente: \n \u00ab1. Gli esami di idoneit\u00e0 per il conseguimento dell'abilitazione di istruttore si svolgono secondo le modalit\u00e0 previste dagli accordi Stato-regioni-enti locali. In prima attuazione si applica il punto 5 dell'accordo Stato-regioni-enti locali del 14 febbraio 2002. Nella Commissione d'esame deve essere assicurato che uno o pi\u00f9 componenti siano titolari della categoria di patente idonea alla guida del veicolo su cui si svolgono le prove atte a dimostrare la capacit\u00e0 di istruzione alla guida di cui al comma 2, lettera c). Nelle suddette prove un componente della Commissione d'esame conduce il veicolo e simula il ruolo di allievo per la verifica delle capacit\u00e0 di istruzione del candidato. \u00c8 consentito svolgere una o pi\u00f9 prove d'esame anche presso una provincia o citt\u00e0 metropolitana diversa da quella presso la quale ha sede il soggetto erogatore del corso.\u00bb; \n 2) al comma 2: \n 2.1) alla lettera a), la parola: \u00abquaranta\u00bb, ovunque ricorra, \u00e8 sostituita dalla seguente: \u00abtrenta\u00bb e la parola: \u00abottanta\u00bb \u00e8 sostituita dalla seguente: \u00absessanta\u00bb; \n 2.2) alla lettera b), \u00e8 aggiunto, in fine, il seguente periodo: \u00abIn caso di esito negativo \u00e8 possibile ripetere la prova, anche pi\u00f9 di una volta, entro il periodo massimo di due anni dall'esito positivo della prova di cui alla lettera a)\u00bb; \n 2.3) la lettera c) \u00e8 sostituita dalla seguente: \n \u00abc) terza prova: per dimostrare la propria capacit\u00e0 di istruzione, il candidato sostiene le seguenti prove pratiche: \n 1) per l'abilitazione di cui all'articolo 5, lettera a), il candidato comprova la capacit\u00e0 di istruzione alla guida di veicolo della categoria B e di veicolo della categoria CE; \n 2) per l'abilitazione di cui all'articolo 5, lettera b), il candidato comprova la capacit\u00e0 di istruzione alla guida di motociclo della categoria A, di veicolo della categoria B e di veicolo della categoria CE; \n 3) per l'abilitazione di cui all'articolo 5, lettera c), il candidato comprova la capacit\u00e0 di istruzione alla guida di veicolo della categoria B e di veicolo della categoria CE o D a scelta della Commissione di cui al comma 1; \n 4) per l'abilitazione di cui all'articolo 5, lettera d), il candidato comprova la capacit\u00e0 di istruzione alla guida di motociclo della categoria A, di veicolo della categoria B e di veicolo della categoria CE o D a scelta della Commissione di cui al comma 1.\u00bb; \n 2.4) dopo il comma 2, \u00e8 inserito il seguente: \n \u00ab2-bis. Si applicano le disposizioni del comma 1, ultimo periodo. I veicoli utilizzati per la terza prova di cui al comma 2, lettera c), devono essere conformi alle caratteristiche tecniche di cui all'articolo 7, comma 5. In caso di esito negativo \u00e8 possibile ripetere la terza prova, anche pi\u00f9 di una volta, entro il periodo massimo di due anni dall'esito positivo della prova di cui al comma 2, lettera a). Supera la terza prova il candidato che ha ottenuto un punteggio, per ciascuna prova pratica prevista, non inferiore a cinque su dieci e, complessivamente sulla terza prova, non inferiore a dodici su venti o diciotto su trenta, rispettivamente per il caso che le prove pratiche siano da svolgersi con l'impiego di due o tre tipologie di veicoli.\u00bb; \n\ni) all'articolo 9: \n 1) il comma 1 \u00e8 sostituito dal seguente: \n \u00ab1. L'istruttore abilitato ai sensi dell'articolo 8 ha l'obbligo di frequentare un corso di formazione periodica della durata di otto ore, presso un soggetto erogatore di cui all'articolo 2, comma 2, entro due anni dalla data di conseguimento dell'abilitazione. L'obbligo di formazione periodica si applica anche agli istruttori abilitati prima del 25 marzo 2011. La formazione periodica \u00e8 ripetuta con cadenza biennale, a decorrere dalla data di conseguimento dell'abilitazione, o per le abilitazioni conseguite prima del 25 marzo 2011 a decorrere da tale data. Il corso di formazione periodica pu\u00f2 essere frequentato a partire dal sesto mese antecedente il compimento del biennio di cui al terzo periodo. In tal caso la validit\u00e0 dell'abilitazione \u00e8 rinnovata senza soluzione di continuit\u00e0. Qualora il corso di formazione periodica sia frequentato dopo lo scadere del predetto biennio, da tale data di scadenza e fino alla avvenuta frequenza del corso si applicano le disposizioni di cui al comma 2. Il soggetto erogatore, al termine dello svolgimento del corso, rilascia all'allievo un attestato di frequenza, i cui contenuti minimi sono quelli di cui all'allegato 3-bis.\u00bb; \n 2) al comma 2, primo periodo, dopo le parole: \u00abcentro di istruzione automobilistica\u00bb sono inserite le seguenti: \u00abn\u00e9 pu\u00f2 farne pi\u00f9 parte,\u00bb; \n 3) al comma 3, lettera d), sono aggiunte, in fine, le seguenti parole: \u00ab, con particolare attenzione alla formazione degli allievi con disturbi specifici dell'apprendimento\u00bb; \n 4) il comma 3-bis \u00e8 sostituito dal seguente: \n \u00ab3-bis. Le modalit\u00e0 di erogazione della formazione teorica, a distanza e in presenza, concernente le professioni o attivit\u00e0 regolamentate di competenza delle regioni o province autonome, \u00e8 disciplinata in conformit\u00e0 all'Accordo fra le regioni e le province autonome n. 21/181/cr5a/c17 del 3 novembre 2021, sulle linee guida relative alla modalit\u00e0 di erogazione della formazione teorica, a distanza e in presenza, per le professioni o attivit\u00e0 regolamentate la cui formazione \u00e8 in capo alle regioni e province autonome. La spendibilit\u00e0 sull'intero territorio nazionale dell'attestato di cui all'allegato 3-bis \u00e8 subordinata all'osservanza predette linee guida.\u00bb; \n 5) al comma 4 le parole: \u00abaccreditati ai sensi del comma 1\u00bb sono sostituite dalle seguenti: \u00aberogatori di cui all'articolo 2, comma 2,\u00bb; \n\nl) all'articolo 10: \n 1) al comma 1, primo periodo, le parole: \u00abarticolo 6, comma 1, lettera d)\u00bb sono sostituite dalle seguenti: \u00abarticolo 6, comma 1, lettere c) e d)\u00bb e il secondo periodo \u00e8 sostituito dal seguente: \u00abSi applicano le disposizioni dell'articolo 7, comma 4.\u00bb; \n 2) al comma 2, le parole: \u00abdel requisito di cui all'articolo 1, comma 1, lettera b)\u00bb sono sostituite dalle seguenti: \u00abdei requisiti di cui all'articolo 1, comma 1, lettere b) e c)\u00bb; \n 3) il comma 3 \u00e8 sostituito dal seguente: \n \u00ab3. L'istruttore di cui all'articolo 5, comma 1, lettere a), b) o c), che intende estendere la propria abilitazione ed \u00e8 in possesso dei requisiti prescritti dall'articolo 6, comma 1, lettere c) e d), numeri 2), 3) e 4), frequenta un corso di formazione pratica e sostiene un esame integrativo solo pratico, conforme ai contenuti di cui all'allegato 2-bis. Si applicano le disposizioni dell'articolo 7, comma 4. I veicoli sui quali si svolge la parte pratica del corso, ad eccezione dei motocicli, sono condotti da un istruttore abilitato titolare della patente di categoria richiesta per la guida del veicolo stesso, sono muniti di doppi comandi, ad eccezione dei motocicli, e hanno caratteristiche conformi a quelle dei veicoli utili a conseguire le patenti di categoria A, B, C, CE e D prescritte dall'allegato II, lettera B, del decreto legislativo 18 aprile 2011, n. 59. Nella Commissione d'esame deve essere assicurato che uno o pi\u00f9 componenti siano titolari della categoria di patente idonea alla guida del veicolo su cui si svolgono le prove atte a dimostrare la capacit\u00e0 di istruzione alla guida di cui all'articolo 8, comma 2, lettera c). Nelle suddette prove un componente della Commissione d'esame conduce il veicolo e simula il ruolo di allievo per la verifica delle capacit\u00e0 di istruzione del candidato. Supera la prova il candidato che ha ottenuto un punteggio per ciascuna prova prevista non inferiore a sei su dieci. Qualora l'esame integrativo consista nella dimostrazione di capacit\u00e0 di istruzione alla guida sia su motociclo di categoria A che su autobus, in caso di esito negativo della seconda prova \u00e8 possibile ripeterla, anche pi\u00f9 di una volta, entro il periodo massimo di due anni dalla data superamento della prima.\u00bb; \n\nm) all'articolo 12, comma 2, lettera d), sono aggiunte, in fine, le seguenti parole: \u00abo, limitatamente alla materia della formazione degli allievi con disturbi specifici dell'apprendimento, medico iscritto al relativo ordine professionale\u00bb; \n\nn) all'articolo 13: \n 1) la rubrica \u00e8 sostituita dalla seguente: \u00abDisposizioni per i corsi di formazione iniziale, periodica e di estensione dell'abilitazione svolti da autoscuole e centri di istruzione automobilistica\u00bb; \n 2) il comma 1 \u00e8 sostituito dal seguente: \n \u00ab1. Le autoscuole e i centri di istruzione automobilistica quali soggetti erogatori ai sensi dell'articolo 2, comma 2, svolgono i corsi di cui al presente regolamento presso le proprie sedi.\u00bb; \n 3) il comma 3 \u00e8 sostituito dal seguente: \n \u00ab3. Si applicano altres\u00ec le disposizioni di cui agli articoli 2, comma 3, 4, commi 1, ultimo periodo e 4, 7, comma 4, e 9, commi 1, ultimo periodo e 4.\u00bb; \n\no) gli allegati 1, 2 e 3 sono sostituiti dagli allegati 1, 2, 2-bis, 3 e 3-bis al presente regolamento e ne costituiscono parte integrante. \n\n\n\n\n N O T E \n\n Avvertenza: \n Il testo delle note qui pubblicato \u00e8 stato redatto dall'amministrazione competente per materia, ai sensi dell'art. 10, commi 2 e 3, del testo unico delle disposizioni sulla promulgazione delle leggi, sull'emanazione dei decreti del Presidente della Repubblica e sulle pubblicazioni ufficiali della Repubblica italiana, approvato con decreto del Presidente della Repubblica 28 dicembre 1985, n. 1092, al solo fine di facilitare la lettura delle disposizioni di legge modificate o alle quali \u00e8 operato il rinvio. Restano invariati il valore e l'efficacia degli atti legislativi qui trascritti. \n Note alle premesse: \n - Si riporta il comma 3 dell'art. 17 della legge 23 agosto 1988, n. 400 (Disciplina dell'attivit\u00e0 di Governo e ordinamento della Presidenza del Consiglio dei ministri): \n \u00ab3. Con decreto ministeriale possono essere adottati regolamenti nelle materie di competenza del ministro o di autorit\u00e0 sottordinate al ministro, quando la legge espressamente conferisca tale potere. Tali regolamenti, per materie di competenza di pi\u00f9 ministri, possono essere adottati con decreti interministeriali, ferma restando la necessit\u00e0 di apposita autorizzazione da parte della legge.\n I regolamenti ministeriali ed interministeriali non possono dettare norme contrarie a quelle dei regolamenti emanati dal Governo. Essi debbono essere comunicati al Presidente del Consiglio dei ministri prima della loro emanazione.\u00bb. \n - Si riportano gli articoli 115, comma 1 e 123 del decreto legislativo 30 aprile 1992, n. 285 (Nuovo codice della strada), pubblicato nella Gazzetta Ufficiale 18 maggio 1992, n. 114, S.O. n. 74: \n \u00abArt. 115 (Requisiti per la guida dei veicoli e la conduzione di animali). - 1. Fatte salve le disposizioni specifiche in materia di carta di qualificazione del conducente, chi guida veicoli o conduce animali deve essere idoneo per requisiti fisici e psichici e aver compiuto: \n a) anni quattordici per guidare: \n 1) veicoli a trazione animale o condurre animali da tiro, da soma o da sella, ovvero armenti, greggi o altri raggruppamenti di animali; \n 2) sul territorio nazionale, veicoli cui abilita la patente di guida della categoria AM, purch\u00e9 non trasportino altre persone oltre al conducente; \n b) anni sedici per guidare: \n 1) veicoli cui abilita la patente di guida della categoria AM; \n 2) veicoli cui abilita la patente di guida della categoria A1 \n 3) veicoli cui abilita la patente di guida della categoria B1; \n c) anni diciotto per guidare: \n 1) \n 2) veicoli cui abilita la patente di guida della categoria A2; \n 3) veicoli cui abilita la patente di guida delle categorie B e BE; \n 4) veicoli cui abilita la patente di guida delle categorie C1 e C1E; \n d) anni venti per guidare: \n 1) veicoli cui abilita la patente di guida della categoria A, a condizione che il conducente sia titolare della patente di guida della categoria A2 da almeno due anni; \n e) anni ventuno per guidare: \n 1) tricicli cui abilita la patente di guida della categoria A; \n 2) veicoli cui abilita la patente di guida delle categorie C e CE; \n 3) veicoli cui abilita la patente di guida delle categorie D1 e D1E; \n 4) veicoli per i quali \u00e8 richiesto un certificato di abilitazione professionale di tipo KA o KB nonch\u00e9 i veicoli che circolano in servizio di emergenza, di cui all'art. 177; \n f) anni ventiquattro per guidare: \n 1) veicoli cui abilita la patente di guida della categoria A; \n 2) veicoli cui abilita la patente di guida delle categorie D e DE.\u00bb. \n \u00abArt. 123 (Autoscuole). - 1. Le scuole per l'educazione stradale, l'istruzione e la formazione dei conducenti sono denominate autoscuole. \n 2. Le autoscuole sono soggette a vigilanza amministrativa e tecnica da parte delle province, alle quali compete inoltre l'applicazione delle sanzioni di cui al comma 11-bis. \n 3. I compiti delle province in materia di dichiarazioni di inizio attivit\u00e0 e di vigilanza amministrativa sulle autoscuole sono svolti sulla base di apposite direttive emanate dal Ministro delle infrastrutture e dei trasporti, nel rispetto dei principi legislativi ed in modo uniforme per la vigilanza tecnica sull'insegnamento. \n 4. Le persone fisiche o giuridiche, le societ\u00e0, gli enti possono presentare l'apposita dichiarazione di inizio attivit\u00e0. Il titolare deve avere la propriet\u00e0 e gestione diretta, personale, esclusiva e permanente dell'esercizio, nonch\u00e9 la gestione diretta dei beni patrimoniali dell'autoscuola, rispondendo del suo regolare funzionamento nei confronti del concedente; nel caso di apertura di ulteriori sedi per l'esercizio dell'attivit\u00e0 di autoscuola, per ciascuna deve essere dimostrato il possesso di tutti i requisiti prescritti, ad eccezione della capacit\u00e0 finanziaria che deve essere dimostrata per una sola sede, e deve essere preposto un responsabile didattico, in organico quale dipendente o collaboratore familiare ovvero anche, nel caso di societ\u00e0 di persone o di capitali, quale rispettivamente socio o amministratore, che sia in possesso dei requisiti di cui al comma 5, ad eccezione della capacit\u00e0 finanziaria. \n 5. La dichiarazione pu\u00f2 essere presentata da chi abbia compiuto gli anni ventuno, risulti di buona condotta e sia in possesso di adeguata capacit\u00e0 finanziaria, di diploma di istruzione di secondo grado e di abilitazione quale insegnante di teoria e istruttore di guida con almeno un'esperienza biennale, maturata negli ultimi cinque anni.\n Per le persone giuridiche i requisiti richiesti dal presente comma, ad eccezione della capacit\u00e0 finanziaria che deve essere posseduta dalla persona giuridica, sono richiesti al legale rappresentante. \n 6. La dichiarazione non pu\u00f2 essere presentata dai delinquenti abituali, professionali o per tendenza e da coloro che sono sottoposti a misure amministrative di sicurezza personali o alle misure di prevenzione previste dall'art. 120, comma 1. \n 7. L'autoscuola deve svolgere l'attivit\u00e0 di formazione dei conducenti per il conseguimento di patente di qualsiasi categoria, possedere un'adeguata attrezzatura tecnica e didattica e disporre di insegnanti ed istruttori riconosciuti idonei dal Ministero delle infrastrutture e dei trasporti, che rilascia specifico attestato di qualifica professionale. Qualora pi\u00f9 scuole autorizzate si consorzino e costituiscano un centro di istruzione automobilistica, riconosciuto dall'ufficio competente del Dipartimento per i trasporti terrestri. Secondo criteri uniformi fissati con decreto del Ministro delle infrastrutture e dei trasporti, le medesime autoscuole possono demandare, integralmente o parzialmente, al centro di istruzione automobilistica la formazione dei conducenti per il conseguimento di tutte le categorie di patenti, anche speciali, fatta eccezione per quella di categoria B, e dei documenti di abilitazione e di qualificazione professionale. In caso di applicazione del periodo precedente, le dotazioni complessive, in personale e in attrezzature, delle singole autoscuole consorziate possono essere adeguatamente ridotte. Il corso di formazione, presso un'autoscuola, frequentato da parte del titolare di patente A1 o A2 e svolto ai sensi dell'art. 7, paragrafo 1, lettera c), della direttiva 2006/126/CE del Parlamento europeo e del Consiglio, del 20 dicembre 2006, concernente la patente di guida, nelle condizioni ivi previste, consente il conseguimento, rispettivamente, della patente A2 o A senza il sostenimento di un esame di guida. \n 7-bis. L'avvio di attivit\u00e0 di un'autoscuola avviene tramite segnalazione certificata di inizio di attivit\u00e0 ai sensi dell'art. 19-bis, comma 3, della legge 7 agosto 1990, n. 241, trasmessa per via telematica allo Sportello unico delle attivit\u00e0 produttive istituito presso il comune territorialmente competente in ragione della sede dell'autoscuola stessa. Ai fini delle verifiche preventive relative alla disponibilit\u00e0 del parco veicolare ai sensi del comma 7, per ciascuno Sportello unico delle attivit\u00e0 produttive \u00e8 assicurata una specifica funzionalit\u00e0 di accesso e consultazione dell'archivio nazionale dei veicoli di cui all'art. 226, commi 5, 6 e 7. \n 8. L'attivit\u00e0 dell'autoscuola \u00e8 sospesa per un periodo da uno a tre mesi quando: \n a) l'attivit\u00e0 dell'autoscuola non si svolga regolarmente; \n b) il titolare non provveda alla sostituzione degli insegnanti o degli istruttori che non siano pi\u00f9 ritenuti idonei dal competente ufficio del Dipartimento per i trasporti terrestri; \n c) il titolare non ottemperi alle disposizioni date dall'ufficio competente del Dipartimento per i trasporti terrestri ai fini del regolare funzionamento dell'autoscuola. \n 9. L'esercizio dell'autoscuola \u00e8 revocato quando: \n a) siano venuti meno la capacit\u00e0 finanziaria e i requisiti morali del titolare; \n b) venga meno l'attrezzatura tecnica e didattica dell'autoscuola; \n c) siano stati adottati pi\u00f9 di due provvedimenti di sospensione in un quinquennio. \n 9-bis. In caso di revoca per sopravvenuta carenza dei requisiti morali del titolare, a quest'ultimo \u00e8 parimenti revocata l'idoneit\u00e0 tecnica. L'interessato potr\u00e0 conseguire una nuova idoneit\u00e0 trascorsi cinque anni dalla revoca o a seguito di intervenuta riabilitazione. \n 10. Il Ministro delle infrastrutture e dei trasporti stabilisce, con propri decreti: i requisiti minimi di capacit\u00e0 finanziaria; i requisiti di idoneit\u00e0, i corsi di formazione iniziale e periodica, con i relativi programmi, degli insegnanti e degli istruttori delle autoscuole per conducenti; le modalit\u00e0 di svolgimento delle verifiche di cui al comma 7-bis; i criteri per l'accreditamento da parte delle regioni e delle province autonome dei soggetti di cui al comma 10-bis, lettera b); le prescrizioni sui locali e sull'arredamento didattico, anche al fine di consentire l'eventuale svolgimento degli esami, nonch\u00e9 la durata dei corsi; i programmi di esame per l'accertamento della idoneit\u00e0 tecnica degli insegnanti e degli istruttori, cui si accede dopo la citata formazione iniziale; i programmi di esame per il conseguimento della patente di guida. \n 10-bis. I corsi di formazione degli insegnanti e degli istruttori delle autoscuole, di cui al comma 10, sono organizzati: \n a) dalle autoscuole che svolgono l'attivit\u00e0 di formazione dei conducenti per il conseguimento di qualsiasi categoria di patente ovvero dai centri di istruzione automobilistica riconosciuti per la formazione integrale; \n b) da soggetti accreditati dalle regioni o dalle province autonome di Trento e di Bolzano, sulla base della disciplina quadro di settore definita con l'intesa stipulata in sede di Conferenza permanente per i rapporti tra lo Stato, le regioni e le province autonome di Trento e di Bolzano il 20 marzo 2008, pubblicata nella Gazzetta Ufficiale n. 18 del 23 gennaio 2009, nonch\u00e9 dei criteri specifici dettati con il decreto del Ministro delle infrastrutture e dei trasporti di cui al comma 10. \n 11. Chiunque gestisce un'autoscuola senza la dichiarazione di inizio attivit\u00e0 o i requisiti prescritti \u00e8 soggetto alla sanzione amministrativa del pagamento di una somma da euro 11.108 ad euro 16.661. Dalla violazione consegue la sanzione amministrativa accessoria dell'immediata chiusura dell'autoscuola e di cessazione della relativa attivit\u00e0, ordinata dal competente ufficio secondo le norme di cui al capo I, sezione II, del titolo VI. \n 11-bis. L'istruzione o la formazione dei conducenti impartita in forma professionale o, comunque, a fine di lucro al di fuori di quanto disciplinato dal presente articolo costituisce esercizio abusivo dell'attivit\u00e0 di autoscuola. Chiunque esercita o concorre ad esercitare abusivamente l'attivit\u00e0 di autoscuola \u00e8 soggetto alla sanzione amministrativa del pagamento di una somma da euro 11.108 ad euro 16.661. Si applica inoltre il disposto del comma 9-bis del presente articolo. \n 11-ter. Lo svolgimento dei corsi di formazione di insegnanti e di istruttori di cui al comma 10 \u00e8 sospeso dalla regione territorialmente competente o dalle province autonome di Trento e di Bolzano, in relazione alla sede del soggetto che svolge i corsi: \n a) per un periodo da uno a tre mesi, quando il corso non si tiene regolarmente; \n b) per un periodo da tre a sei mesi, quando il corso si tiene in carenza dei requisiti relativi all'idoneit\u00e0 dei docenti, alle attrezzature tecniche e al materiale didattico; \n c) per un ulteriore periodo da sei a dodici mesi nel caso di reiterazione, nel triennio, delle ipotesi di cui alle lettere a) e b). \n 11-quater. La regione territorialmente competente o le province autonome di Trento e di Bolzano dispongono l'inibizione alla prosecuzione dell'attivit\u00e0 per i soggetti a carico dei quali, nei due anni successivi all'adozione di un provvedimento di sospensione ai sensi della lettera c) del comma 11-ter, \u00e8 adottato un ulteriore provvedimento di sospensione ai sensi delle lettere a) e b) del medesimo comma. \n 12. Chiunque insegna teoria nelle autoscuole o istruisce alla guida su veicoli delle autoscuole, senza essere a ci\u00f2 abilitato ed autorizzato, \u00e8 soggetto alla sanzione amministrativa del pagamento di una somma da euro 173 ad euro 694. \n 13. Nel regolamento saranno stabilite le modalit\u00e0 per la dichiarazione di inizio attivit\u00e0, fermo restando quanto previsto dal comma 7-bis. Con lo stesso regolamento saranno dettate norme per lo svolgimento, da parte degli enti pubblici non economici, dell'attivit\u00e0 di consulenza, secondo la legge 8 agosto 1991, n. 264.\u00bb. \n - Il decreto legislativo 31 marzo 1998, n. 112 (Conferimento di funzioni e compiti amministrativi dello Stato alle regioni ed enti locali, in attuazione del capo I della legge 15 marzo 1997, n. 59), \u00e8 pubblicato nella Gazzetta Ufficiale 21 aprile 1998, n. 92, S.O. n. 77. \n - Il decreto legislativo 21 novembre 2005, n. 286 (Disposizioni per il riassetto normativo in materia di liberalizzazione regolata dell'esercizio dell'attivit\u00e0 di autotrasportatore), \u00e8 pubblicato nella Gazzetta Ufficiale 9 gennaio 2006, n. 6. \n - Il decreto legislativo 18 aprile 2011, n. 59 (Attuazione delle direttive 2006/126/CE e 2009/113/CE concernenti la patente di guida), \u00e8 pubblicato nella Gazzetta Ufficiale 30 aprile 2011, n. 99. \n - Il decreto del Presidente della Repubblica 16 dicembre 1992, n. 495 (Regolamento di esecuzione e di attuazione del nuovo codice della strada), \u00e8 pubblicato nella Gazzetta Ufficiale 28 dicembre 1992, n. 303, S.O. n. 134. \n - Il decreto 27 ottobre 2021 del Ministro delle infrastrutture e della mobilit\u00e0 sostenibili (Modifiche alle modalit\u00e0 di espletamento della prova di verifica delle cognizioni per il conseguimento delle patenti di categoria A1, A2, A, e di categoria B1, B e BE), \u00e8 pubblicato nella Gazzetta Ufficiale 9 dicembre 2021, n. 292. \n - Si riportano gli articoli 5 e 6 del decreto del Ministro delle infrastrutture e dei trasporti 26 gennaio 2011, n. 17 (Regolamento recante la disciplina dei corsi di formazione e procedure per l'abilitazione di insegnanti ed istruttori di autoscuola), pubblicato nella Gazzetta Ufficiale 10 marzo 2011, n. 57: \n \u00abArt. 5 (Abilitazioni di istruttore). - 1.\n L'istruttore di guida pu\u00f2 essere abilitato a: \n a) svolgere esercitazioni per il conseguimento delle abilitazioni necessarie per la guida di tutti i veicoli a motore e rimorchi, nonch\u00e9 per la loro revisione; \n b) svolgere esercitazioni per il conseguimento delle abilitazioni necessarie per la guida di tutti i veicoli a motore e rimorchi, ad eccezione dei ciclomotori e dei motocicli, nonch\u00e9 per la loro revisione. \n 2. Ai soli fini della dichiarazione di cui all'art. 123, comma 5, del decreto legislativo 30 aprile 1992, n. 285, e successive modificazioni ed integrazioni, pu\u00f2 conseguire l'abilitazione di istruttore un soggetto in possesso dei requisiti di cui all'art. 6, lettera d), punto d3).\u00bb. \n \u00abArt. 6 (Requisiti per il conseguimento dell'abilitazione di istruttore). - 1. I requisiti per conseguire l'abilitazione di istruttore di autoscuola sono i seguenti: \n a) et\u00e0 non inferiore a ventuno anni; \n b) diploma di istruzione di secondo grado; \n c) non essere stato dichiarato delinquente abituale, professionale o per tendenza e non essere stato sottoposto a misure amministrative di sicurezza personale o alle misure di prevenzione previste dall'art. 120, comma 1, del decreto legislativo 30 aprile 1992, n. 285, e successive modificazioni ed integrazioni; \n d) patente di guida comprendente: \n 1) almeno le categorie A, B, C+E e D, ad esclusione delle categorie speciali, per gli istruttori di cui all'art. 5, comma 1, lettera a); \n 2) almeno le categorie B, C+E e D, ad esclusione delle categorie speciali per gli istruttori di cui all'art. 5, comma 1, lettera b); \n 3) almeno le categorie B speciale, C speciale e D speciale, per gli istruttori di cui all'art. 5, comma 2. \n 1-bis. La revoca della patente di cui al comma 1, lettera d), comporta la decadenza dall'abilitazione.\u00bb. \n - Si riporta l'art. 18 del citato decreto legislativo 21 novembre 2005, n. 286: \n \u00abArt. 18 (Qualificazione iniziale). - 1. Per l'accesso ai corsi di qualificazione iniziale, di cui all'art. 19, comma 1, non \u00e8 richiesto il previo possesso della patente di guida corrispondente. Per accedere alla parte di programma relativo alle ore di guida individuale di cui all'allegato I, sezioni 2 o 2-bis, \u00e8 necessario il previo possesso dell'autorizzazione ad esercitarsi alla guida, rilasciata ai sensi dell'art. 122, comma 1, del decreto legislativo 30 aprile 1992, n. 285, e successive modificazioni, per la patente di guida di categoria corrispondente a quella presupposta dalla carta di qualificazione del conducente che si intende conseguire. \n 2. Il conducente di un veicolo adibito al trasporto di cose pu\u00f2 guidare, a partire da: \n a) 18 anni di et\u00e0: veicoli delle categorie di patente di guida C e CE, a condizione di essere titolare di carta di qualificazione del conducente conseguita a seguito della frequenza di un corso di qualificazione iniziale ordinario, di cui all'art. 19, comma 2, e del superamento del relativo esame; \n b) 18 anni di et\u00e0: veicoli delle categorie di patente di guida C1 e C1E, a condizione di essere titolare di carta di qualificazione del conducente conseguita a seguito della frequenza di un corso di qualificazione iniziale accelerato, di cui all'art. 19, comma 2-bis, e del superamento del relativo esame; \n c) 21 anni di et\u00e0: veicoli delle categorie di patente di guida C e CE, a condizione di essere titolare di carta di qualificazione del conducente conseguita a seguito della frequenza di un corso di qualificazione iniziale accelerato, di cui all'art. 19, comma 2-bis, e del superamento del relativo esame. \n 3. Il conducente di un veicolo adibito al trasporto di persone pu\u00f2 guidare, a partire da: \n a) 21 anni di et\u00e0: veicoli delle categorie di patente di guida D e DE, per servizi di linea con percorrenza non superiore a 50 chilometri, a condizione di essere titolare di carta di qualificazione del conducente conseguita a seguito della frequenza di un corso di qualificazione iniziale accelerato, di cui all'art. 19, comma 2-bis, e del superamento del relativo esame; \n b) 21 anni di et\u00e0: veicoli delle categorie di patente di guida D1 e D1E, a condizione di essere titolare di carta di qualificazione del conducente conseguita a seguito della frequenza di un corso di qualificazione iniziale accelerato, di cui all'art. 19, comma 2-bis, e del superamento del relativo esame; \n c) 21 anni di et\u00e0: veicoli delle categorie di patente di guida D e DE, a condizione di essere titolare di carta di qualificazione del conducente conseguita a seguito della frequenza di un corso di qualificazione iniziale ordinario, di cui all'art. 19, comma 2, e del superamento del relativo esame; \n d) 23 anni di et\u00e0: veicoli delle categorie di patente di guida D e DE, a condizione di essere titolare di carta di qualificazione del conducente conseguita a seguito della frequenza di un corso di qualificazione iniziale accelerato, di cui all'art. 19, comma 2-bis, e del superamento del relativo esame. \n 4. La carta di qualificazione del conducente, conseguita con le modalit\u00e0 di cui al comma 2, lettera b), abilita il titolare che abbia compiuto 21 anni di et\u00e0 al trasporto professionale di cose su tutte le categorie di veicoli previsti dal predetto comma 2. \n 5. La carta di qualificazione del conducente, conseguita con le modalit\u00e0 di cui al comma 3, lettere a) o b), abilita il titolare che abbia compiuto 23 anni di et\u00e0 al trasporto professionale di persone su tutte le categorie di veicoli previsti dal predetto comma 3. \n 6. I titolari di carta di qualificazione del conducente per il trasporto di cose che intendono conseguire anche la carta di qualificazione del conducente per il trasporto di persone, o viceversa, devono dimostrare esclusivamente la conoscenza delle materie specifiche attinenti alla nuova qualificazione.\u00bb. \n\n Note all'art. 1: \n - Si riporta il testo degli articoli 1, 2, 3, 4, 6, 8, 9, 10, 12, comma 2, lettera d, e 13, del citato decreto 26 gennaio 2011, n. 17, come modificato dal presente decreto: \n \u00abArt. 1 (Requisiti per il conseguimento dell'abilitazione di insegnante). - 1. I requisiti per conseguire l'abilitazione di insegnante di autoscuola sono i seguenti: \n a) et\u00e0 non inferiore a diciotto anni; \n b) diploma di istruzione secondaria di secondo grado; \n c) non essere stato dichiarato delinquente abituale, professionale o per tendenza e non essere stato sottoposto a misure amministrative di sicurezza personale o alle misure di prevenzione previste dall'art. 120, comma 1, del decreto legislativo 30 aprile 1992, n. 285, e successive modificazioni; \n d) patente di guida della categoria B normale o speciale, conseguita in Italia o in uno Stato membro della Unione europea o dello Spazio economico europeo, o in un altro Stato e convertita in patente di guida italiana. \n 1-bis. La revoca della patente di cui al comma 1, lettera d), comporta la decadenza dall'abilitazione.\u00bb. \n \u00abArt. 2 (Corso di formazione iniziale per insegnante). - 1. Al corso di formazione iniziale, propedeutico all'esame per il conseguimento dell'abilitazione di insegnante, sono ammessi i candidati in possesso dei requisiti di cui all'art. 1. \n 2. Il corso di formazione iniziale si svolge integralmente presso la sede di un solo soggetto, di seguito denominato soggetto erogatore, scelto tra quelli di cui all'art. 123, comma 10-bis, del decreto legislativo 30 aprile 1992, n. 285, sulla base del programma di cui all'allegato 1. Il corso \u00e8 articolato in una parte teorica di centosessanta ore. La parte di lezione afferente all'uso del cronotachigrafo e del rallentatore di velocit\u00e0 pu\u00f2 essere svolta anche tramite l'uso di sistemi multimediali.\n Le modalit\u00e0 di erogazione della formazione teorica, a distanza e in presenza, sono disciplinate in conformit\u00e0 agli appositi accordi fra le regioni e le province autonome sulle linee guida relative alla modalit\u00e0 di erogazione della formazione teorica, a distanza e in presenza, per le professioni o attivit\u00e0 regolamentate la cui formazione \u00e8 in capo alle regioni e province autonome. In prima attuazione si applica l'Accordo fra le Regioni e Province autonome n. 21/181/cr5a/c17 del 3 novembre 2021. La spendibilit\u00e0 sull'intero territorio nazionale dell'attestato di cui all'allegato 3 \u00e8 subordinata all'osservanza del predetto accordo. \n 3. Il soggetto erogatore, al termine dello svolgimento del corso, rilascia all'allievo un attestato di frequenza, i cui contenuti minimi sono quelli di cui all'allegato 3, da presentare in allegato all'istanza di ammissione all'esame, e trasmette l'elenco completo degli attestati rilasciati per ciascun corso agli enti territorialmente competenti in ragione del luogo ove ha sede il soggetto erogatore stesso.\u00bb. \n \u00abArt. 3 (Esami di idoneit\u00e0 per l'abilitazione di insegnante) - .1. Gli esami di idoneit\u00e0 per il conseguimento dell'abilitazione di istruttore si svolgono secondo le modalit\u00e0 previste dagli accordi Stato-regioni-enti locali. In prima attuazione si applica il punto 5 dell'accordo Stato-regioni-enti locali del 14 febbraio 2002, pubblicato nella Gazzetta Ufficiale n. 71 del 25 marzo 2002. \u00c8 consentito svolgere una o pi\u00f9 prove d'esame anche presso una provincia o citt\u00e0 metropolitana diversa da quella presso la quale ha sede il soggetto erogatore del corso. \n 2. L'esame per l'abilitazione di insegnante verte sulle materie di cui all'allegato 1 e si articola in quattro prove: \n a) il candidato compila due schede d'esame, di trenta domande ciascuna, predisposte con criterio di casualit\u00e0 sulla base dei contenuti di quelle per il conseguimento delle patenti di guida delle categorie A e B, nel tempo massimo di trenta minuti. Non \u00e8 ammesso alla prova sub lettera b) il candidato che ha commesso, sul complessivo numero di sessanta domande, un numero di errori superiore a due; \n b) il candidato tratta sinteticamente, per iscritto e nel tempo minimo di due ore fino ad un massimo di sei ore come stabilito dalla commissione d'esame, tre temi scelti dalla commissione tra gli argomenti del programma d'esame.\n Ad ogni tema \u00e8 assegnato un punteggio tra zero e dieci. \u00c8 ammesso alla terza prova il candidato che ha ottenuto un punteggio per ciascuna prova non inferiore a cinque e complessivo, sulle tre prove, non inferiore a diciotto rispetto al punteggio massimo di trenta; \n c) il candidato simula una lezione di teoria su un argomento scelto dalla commissione. \u00c8 ammesso alla quarta prova il candidato che ha ottenuto un punteggio non inferiore a diciotto rispetto al punteggio massimo di trenta; \n d) il candidato sostiene una prova orale sugli argomenti del programma d'esame. Supera la prova il candidato che ha ottenuto un punteggio non inferiore a diciotto rispetto al punteggio massimo di trenta. \n 2-bis. Ciascuna delle prove di cui al comma 2, lettere b), c) e d), in caso di esito negativo pu\u00f2 essere sostenuta pi\u00f9 volte, comunque non oltre il termine massimo di due anni decorrente dall'esito positivo della prova di cui alla lettera a) del medesimo comma 2. \n 3. L'esito positivo dell'esame \u00e8 annotato su un attestato che comprova la conseguita abilitazione.\u00bb. \n \u00abArt. 4 (Corsi di formazione periodica per insegnante). - 1. L'insegnante abilitato ai sensi dell'art. 3 ha l'obbligo di frequentare ogni due anni, decorrenti dalla data di conseguimento dell'abilitazione, un corso di formazione periodica della durata di otto ore. L'obbligo si applica anche agli insegnanti abilitati prima del 25 marzo 2011, per i quali il primo biennio decorre dalla stessa data. Il corso di formazione periodica pu\u00f2 essere frequentato a partire dal sesto mese antecedente il compimento del biennio di cui al primo e secondo periodo: in tal caso la validit\u00e0 dell'abilitazione \u00e8 rinnovata senza soluzione di continuit\u00e0. Qualora il corso di formazione periodica sia frequentato dopo lo scadere del predetto biennio, da tale data di scadenza e fino al conseguimento dell'attestato di cui al quinto periodo si applicano le disposizioni di cui al comma 2. Il soggetto erogatore, al termine dello svolgimento del corso, rilascia all'allievo un attestato di frequenza, i cui contenuti minimi sono quelli di cui all'allegato 3-bis. \n 2. L'insegnante non in regola con gli obblighi di formazione periodica di cui al comma 1 non pu\u00f2 essere inserito nell'organico di un'autoscuola o di un centro di istruzione automobilistica, n\u00e9 pu\u00f2 farne pi\u00f9 parte, prima della frequenza del relativo corso. La violazione delle disposizioni di cui al periodo precedente comporta la sospensione dell'abilitazione. \n 3. Il corso di formazione periodica ha ad oggetto uno o pi\u00f9 tra i seguenti argomenti: \n a) il mantenimento e il miglioramento delle competenze generali degli insegnanti; \n b) i cambiamenti normativi legati alla sicurezza; \n c) le nuove ricerche riguardanti l'area della sicurezza stradale, in particolare il comportamento dei giovani conducenti, compresa l'evoluzione delle tendenze delle cause di incidente; \n d) i nuovi sviluppi dei metodi di insegnamento e di apprendimento, con particolare attenzione agli allievi con disturbi specifici dell'apprendimento. \n 3-bis. Le modalit\u00e0 di erogazione della formazione teorica, a distanza e in presenza, sono disciplinate in conformit\u00e0 agli appositi accordi fra le regioni e le province autonome sulle linee guida relative alla modalit\u00e0 di erogazione della formazione teorica, a distanza e in presenza, per le professioni o attivit\u00e0 regolamentate la cui formazione \u00e8 in capo alle regioni e province autonome.\n In prima attuazione si applica l'Accordo fra le regioni e province autonome n. 21/181/cr5a/c17 del 3 novembre 2021.\n La spendibilit\u00e0 sull'intero territorio nazionale dell'attestato di cui all'allegato 3-bis \u00e8 subordinata all'osservanza del predetto accordo. \n 4. I soggetti accreditati ai sensi del comma 1 non possono svolgere corsi di formazione periodica per insegnanti che siano parte del proprio corpo docente ovvero ne abbiano fatto parte negli ultimi sei mesi. \n 5. La frequenza del corso di formazione periodica \u00e8 annotata sull'attestato di cui all'art. 3, comma 3.\u00bb. \n \u00abArt. 6 (Requisiti per il conseguimento dell'abilitazione di istruttore). - 1. I requisiti per conseguire l'abilitazione di istruttore di autoscuola sono i seguenti: \n a) et\u00e0 non inferiore a ventuno anni; \n b) diploma di istruzione secondaria di secondo grado; \n c) non essere stato dichiarato delinquente abituale, professionale o per tendenza e non essere stato sottoposto a misure amministrative di sicurezza personale o alle misure di prevenzione previste dall'art. 120, comma 1, del decreto legislativo 30 aprile 1992, n. 285; \n d) patente di guida, conseguita in Italia o in uno Stato membro della Unione europea o dello Spazio Economico Europeo, o in altro Stato e convertita in patente di guida italiana, comprendente almeno le categorie: \n 1) BE e CE, ad esclusione delle categorie speciali, per l'abilitazione di cui all'art. 5, comma 1, lettera a); \n 2) A, BE e CE, ad esclusione delle categorie speciali, per l'abilitazione di cui all'art. 5, comma 1, lettera b); \n 3) BE, CE e DE, ad esclusione delle categorie speciali, per l'abilitazione di cui all'art. 5, comma 1, lettera c); \n 4) A, BE, CE e DE, ad esclusione di quelle speciali, per l'abilitazione di cui all'art. 5, comma 1, lettera d); \n 5) BE e CE speciali, per gli istruttori di cui all'art. 5, comma 2. \n 1-bis. La revoca della patente di cui al comma 1, lettera d), comporta la decadenza dall'abilitazione.\u00bb. \n \u00abArt. 8 (Esame di idoneit\u00e0 per l'abilitazione di istruttore). - 1. Gli esami di idoneit\u00e0 per il conseguimento dell'abilitazione di istruttore si svolgono secondo le modalit\u00e0 previste dagli accordi Stato-regioni-enti locali. In prima attuazione si applica il punto 5 dell'accordo Stato-regioni-enti locali del 14 febbraio 2002. Nella Commissione d'esame deve essere assicurato che uno o pi\u00f9 componenti siano titolari della categoria di patente idonea alla guida del veicolo su cui si svolgono le prove atte a dimostrare la capacit\u00e0 di istruzione alla guida di cui al comma 2, lettera c). Nelle suddette prove un componente della Commissione d'esame conduce il veicolo e simula il ruolo di allievo per la verifica delle capacit\u00e0 di istruzione del candidato. \u00c8 consentito svolgere una o pi\u00f9 prove d'esame anche presso una provincia o citt\u00e0 metropolitana diversa da quella presso la quale ha sede il soggetto erogatore del corso. \n 2. L'esame per l'abilitazione di istruttore verte sulle materie di cui all'allegato 2 e si articola in tre prove: \n a) il candidato compila due schede d'esame, di trenta domande ciascuna, predisposte con criterio di casualit\u00e0 sulla base dei contenuti di quelle per il conseguimento delle patenti di guida delle categorie A e B, nel tempo massimo di trenta minuti. Non \u00e8 ammesso alla prova sub lettera b) il candidato che ha commesso, sul complessivo numero di sessanta domande, un numero di errori superiore a due; \n b) seconda prova: il candidato sostiene una prova orale sugli argomenti del programma d'esame. \u00c8 ammesso alla prova successiva il candidato che ha ottenuto un punteggio non inferiore a diciotto rispetto al punteggio massimo di trenta. In caso di esito negativo \u00e8 possibile ripetere la prova, anche pi\u00f9 di una volta, entro il periodo massimo di due anni dall'esito positivo della prova di cui alla lettera a); \n c) terza prova: per dimostrare la propria capacit\u00e0 di istruzione, il candidato sostiene le seguenti prove pratiche: \n 1) per l'abilitazione di cui all'art. 5, lettera a), il candidato comprova la capacit\u00e0 di istruzione alla guida di veicolo della categoria B e di veicolo della categoria CE; \n 2) per l'abilitazione di cui all'art. 5, lettera b), il candidato comprova la capacit\u00e0 di istruzione alla guida di motociclo della categoria A, di veicolo della categoria B e di veicolo della categoria CE; \n 3) per l'abilitazione di cui all'art. 5, lettera c), il candidato comprova la capacit\u00e0 di istruzione alla guida di veicolo della categoria B e di veicolo della categoria CE o D a scelta della Commissione di cui al comma 1; \n 4) per l'abilitazione di cui all'art. 5, lettera d), il candidato comprova la capacit\u00e0 di istruzione alla guida di motociclo della categoria A, di veicolo della categoria B e di veicolo della categoria CE o D a scelta della Commissione di cui al comma 1. \n 2-bis. Si applicano le disposizioni del comma 1, ultimo periodo. I veicoli utilizzati per la terza prova di cui al comma 2, lettera c), devono essere conformi alle caratteristiche tecniche di cui all'art. 7, comma 5. In caso di esito negativo \u00e8 possibile ripetere la terza prova, anche pi\u00f9 di una volta, entro il periodo massimo di due anni dall'esito positivo della prova di cui al comma 2, lettera a). Supera la terza prova il candidato che ha ottenuto un punteggio, per ciascuna prova pratica prevista, non inferiore a cinque su dieci e, complessivamente sulla terza prova, non inferiore a dodici su venti o diciotto su trenta, rispettivamente per il caso che le prove pratiche siano da svolgersi con l'impiego di due o tre tipologie di veicoli. \n 3. I candidati al conseguimento dell'abilitazione di istruttore di cui all'art. 5, comma 2, sostengono solo le prove d'esame di cui al comma 2, lettere a) e b). \n 4. L'esito positivo dell'esame \u00e8 annotato su un attestato che comprova la conseguita abilitazione.\u00bb. \n \u00abArt. 9 (Corsi di formazione periodica di istruttore). - 1. L'istruttore abilitato ai sensi dell'art. 8 ha l'obbligo di frequentare un corso di formazione periodica della durata di otto ore, presso un soggetto erogatore di cui all'art. 2, comma 2, entro due anni dalla data di conseguimento dell'abilitazione. L'obbligo di formazione periodica si applica anche agli istruttori abilitati prima del 25 marzo 2011. La formazione periodica \u00e8 ripetuta con cadenza biennale, a decorrere dalla data di conseguimento dell'abilitazione, o per le abilitazioni conseguite prima del 25 marzo 2011 a decorrere da tale data. Il corso di formazione periodica pu\u00f2 essere frequentato a partire dal sesto mese antecedente il compimento del biennio di cui al terzo periodo. In tal caso la validit\u00e0 dell'abilitazione \u00e8 rinnovata senza soluzione di continuit\u00e0. Qualora il corso di formazione periodica sia frequentato dopo lo scadere del predetto biennio, da tale data di scadenza e fino alla avvenuta frequenza del corso si applicano le disposizioni di cui al comma 2. Il soggetto erogatore, al termine dello svolgimento del corso, rilascia all'allievo un attestato di frequenza, i cui contenuti minimi sono quelli di cui all'allegato 3-bis. \n 2. L'istruttore non in regola con gli obblighi di formazione periodica di cui al comma 1 non pu\u00f2 essere inserito nell'organico di un'autoscuola o di un centro di istruzione automobilistica n\u00e9 pu\u00f2 farne pi\u00f9 parte, prima della frequenza di tale corso. La violazione delle disposizioni di cui al periodo precedente comporta la sospensione dell'abilitazione. \n 3. Il corso ha ad oggetto uno o pi\u00f9 tra i seguenti argomenti: \n a) il mantenimento e il miglioramento delle competenze generali degli istruttori; \n b) i cambiamenti normativi legati alla sicurezza; \n c) le nuove ricerche riguardanti l'area della sicurezza stradale, in particolare il comportamento dei giovani conducenti, compresa l'evoluzione delle tendenze delle cause di incidente; \n d) i nuovi sviluppi dei metodi di insegnamento e di apprendimento, con particolare attenzione alla formazione degli allievi con disturbi specifici dell'apprendimento. \n 3-bis. Le modalit\u00e0 di erogazione della formazione teorica, a distanza e in presenza, concernente le professioni o attivit\u00e0 regolamentate di competenza delle regioni o province autonome, \u00e8 disciplinata in conformit\u00e0 all'Accordo fra le regioni e le province autonome n. 21/181/cr5a/c17 del 3 novembre 2021, sulle linee guida relative alla modalit\u00e0 di erogazione della formazione teorica, a distanza e in presenza, per le professioni o attivit\u00e0 regolamentate la cui formazione \u00e8 in capo alle regioni e province autonome. La spendibilit\u00e0 sull'intero territorio nazionale dell'attestato di cui all'allegato 3-bis \u00e8 subordinata all'osservanza predette linee guida. \n 4. I soggetti erogatori di cui all'art. 2, comma 2, non possono svolgere corsi di formazione periodica per istruttori che siano parte del proprio corpo docente ovvero ne abbiano fatto parte negli ultimi sei mesi. \n 5. La frequenza del corso di formazione periodica \u00e8 annotata sull'attestato di cui all'art. 8, comma 4.\u00bb. \n \u00abArt. 10 (Estensione dell'abilitazione). - 1.\n L'insegnante che intende conseguire l'abilitazione di istruttore, se in possesso dei requisiti di cui all'art. 6, comma 1, lettere c) e d), frequenta la parte di programma teorico del corso di formazione iniziale di cui all'allegato 2, lettera A), relativa alle peculiarit\u00e0 della guida dei diversi tipi di veicoli - Utilizzo dei diversi dispositivi, e, ove prevista, la parte di programma pratico di cui allo stesso allegato 2, lettera B), in ragione del tipo di abilitazione che intende conseguire. Si applicano le disposizioni dell'art. 7, comma 4. L'esame per l'estensione dell'abilitazione, svolto secondo le modalit\u00e0 di cui all'art. 8, verte sulle prove di cui al predetto art. 8 oggetto del programma di formazione iniziale seguito, ad esclusione della prova di cui al comma 2, lettera a). \n 2. L'istruttore che intende conseguire l'abilitazione di insegnante, se in possesso dei requisiti di cui all'art. 1, comma 1, lettere b) e c), frequenta il corso di formazione iniziale secondo il programma di cui all'allegato 1 con esclusione delle ore gi\u00e0 oggetto della parte teorica del programma del corso di formazione iniziale per istruttori. Si applicano le disposizioni dell'art. 2, comma 3. L'esame per l'estensione dell'abilitazione, svolto secondo le modalit\u00e0 di cui all'art. 3, verte sulle prove di cui al predetto art. 3, comma 2, con esclusione di quella di cui alla lettera a). \n 2-bis. Il soggetto che sia titolare tanto dell'abilitazione di insegnante quanto di quella di istruttore, conseguite ai sensi dei commi 1 e 2, ovvero di una o di entrambe, ai sensi della previgente normativa, ottempera all'obbligo di formazione periodica per entrambe le abilitazioni frequentando uno solo tra i corsi di cui agli articoli 4 e 9. \n 3. L'istruttore di cui all'art. 5, comma 1, lettere a), b) o c), che intende estendere la propria abilitazione ed \u00e8 in possesso dei requisiti prescritti dall'art. 6, comma 1, lettere c) e d), numeri 2), 3) e 4), frequenta un corso di formazione pratica e sostiene un esame integrativo solo pratico, conforme ai contenuti di cui all'allegato 2-bis. Si applicano le disposizioni dell'art. 7, comma 4. I veicoli sui quali si svolge la parte pratica del corso, ad eccezione dei motocicli, sono condotti da un istruttore abilitato titolare della patente di categoria richiesta per la guida del veicolo stesso, sono muniti di doppi comandi, ad eccezione dei motocicli, e hanno caratteristiche conformi a quelle dei veicoli utili a conseguire le patenti di categoria A, B, C, CE e D prescritte dall'allegato II, lettera B, del decreto legislativo 18 aprile 2011, n. 59.\n Nella Commissione d'esame deve essere assicurato che uno o pi\u00f9 componenti siano titolari della categoria di patente idonea alla guida del veicolo su cui si svolgono le prove atte a dimostrare la capacit\u00e0 di istruzione alla guida di cui all'art. 8, comma 2, lettera c). Nelle suddette prove un componente della Commissione d'esame conduce il veicolo e simula il ruolo di allievo per la verifica delle capacit\u00e0 di istruzione del candidato. Supera la prova il candidato che ha ottenuto un punteggio per ciascuna prova prevista non inferiore a sei su dieci. Qualora l'esame integrativo consista nella dimostrazione di capacit\u00e0 di istruzione alla guida sia su motociclo di categoria A che su autobus, in caso di esito negativo della seconda prova \u00e8 possibile ripeterla, anche pi\u00f9 di una volta, entro il periodo massimo di due anni dalla data superamento della prima. \n 4. L'esito positivo dell'esame \u00e8 annotato su un attestato che comprova l'integrazione della conseguita abilitazione.\u00bb. \n \u00abArt. 12 (Docenti dei corsi di formazione). - 1. I corsi di formazione iniziale sono svolti dalle seguenti figure professionali: \n a) soggetti in possesso di uno dei seguenti titoli: \n 1) diploma di laurea in giurisprudenza, scienze politiche, scienze dell'amministrazione; \n 2) una delle lauree specialistiche corrispondenti a quelle sub lettera a1), secondo la tabella di equiparazione di cui al decreto del Ministro dell'istruzione, dell'universit\u00e0 e della ricerca, 5 maggio 2004, pubblicato nella Gazzetta Ufficiale 21 agosto 2004, n. 196; \n 3) laurea triennale afferente ad una delle seguenti classi di cui al decreto del Ministro dell'universit\u00e0 e della ricerca, 16 marzo 2007, pubblicato nella Gazzetta Ufficiale 6 luglio 2007, n. 155: scienze dei servizi giuridici, scienze dell'amministrazione e dell'organizzazione, scienze politiche e delle relazioni internazionali, ovvero lauree corrispondenti ai sensi del decreto del Ministro dell'istruzione, dell'universit\u00e0 e della ricerca scientifica e tecnologica, n. 509 del 3 novembre 1999, pubblicato nella Gazzetta Ufficiale 4 gennaio 2000, n. 2, come modificato dal decreto del Ministro dell'istruzione, dell'universit\u00e0 e della ricerca, n. 270 del 22 ottobre 2004, pubblicato nella Gazzetta Ufficiale 12 novembre 2004, n. 266; \n 4) laurea magistrale in giurisprudenza; \n 5) laurea magistrale afferente ad una delle seguenti classi di cui al citato decreto del Ministro dell'universit\u00e0 e della ricerca, 16 marzo 2007: scienze della politica, relazioni internazionali, scienze delle pubbliche amministrazioni, ovvero lauree corrispondenti ai sensi del citato decreto del Ministro dell'istruzione, dell'universit\u00e0 e della ricerca scientifica e tecnologica, n. 509 del 3 novembre 1999 come modificato dal citato decreto del Ministro dell'istruzione, dell'universit\u00e0 e della ricerca, n. 270 del 22 ottobre 2004; \n b) insegnante di autoscuola con esercizio continuativo dell'attivit\u00e0 almeno negli ultimi cinque anni; \n c) istruttore di guida con esercizio continuativo dell'attivit\u00e0 almeno negli ultimi cinque anni; \n d) medico iscritto all'Ordine; \n e) psicologo in possesso di uno dei seguenti titoli: \n 1) diploma di laurea conseguito a seguito di corso di studi di almeno quattro anni, ovvero della laurea specialistica corrispondente secondo la tabella di equiparazione di cui al citato decreto del Ministro dell'istruzione, dell'universit\u00e0 e della ricerca, 5 maggio 2004, esperto in pedagogia, circolazione del traffico, tecnica della comunicazione o sicurezza viaria, iscritto all'Ordine; \n 2) laurea magistrale di cui al citato decreto del Ministro dell'universit\u00e0 e della ricerca, 16 marzo 2007, ovvero lauree corrispondenti ai sensi del citato decreto del Ministro dell'istruzione, dell'universit\u00e0 e della ricerca scientifica e tecnologica, n. 509 del 3 novembre 1999 come modificato dal citato decreto del Ministro dell'istruzione, dell'universit\u00e0 e della ricerca, n. 270 del 22 ottobre 2004, iscritto all'Ordine; \n f) ingegnere in possesso di uno dei seguenti titoli: \n 1) diploma di laurea conseguito a seguito di corso di studi di almeno cinque anni, ovvero di una delle lauree specialistiche corrispondenti secondo la tabella di equiparazione di cui al citato decreto del Ministro dell'istruzione, dell'universit\u00e0 e della ricerca, 5 maggio 2004, iscritto all'Ordine; \n 2) laurea magistrale di cui al citato decreto del Ministro dell'universit\u00e0 e della ricerca scientifica, 16 marzo 2007, ovvero lauree corrispondenti ai sensi del citato decreto del Ministro dell'istruzione, dell'universit\u00e0 e della ricerca scientifica e tecnologica, n. 509 del 3 novembre 1999 come modificato dal citato decreto del Ministro dell'istruzione, dell'universit\u00e0 e della ricerca, n. 270 del 22 ottobre 2004, iscritto all'Ordine; \n g) soggetto in possesso di uno dei seguenti titoli: \n 1) diploma di laurea in fisica conseguito a seguito di corso di studi di almeno quattro anni, ovvero della laurea specialistica corrispondente secondo la tabella di equiparazione di cui al citato decreto del Ministro dell'istruzione, dell'universit\u00e0 e della ricerca, 5 maggio 2004; \n 2) laurea magistrale in fisica di cui al citato decreto del Ministro dell'universit\u00e0 e della ricerca scientifica, 16 marzo 2007, ovvero lauree corrispondenti ai sensi del citato decreto del Ministro dell'istruzione, dell'universit\u00e0 e della ricerca scientifica e tecnologica, n. 509 del 3 novembre 1999 come modificato dal citato decreto del Ministro dell'istruzione, dell'universit\u00e0 e della ricerca, n. 270 del 22 ottobre 2004. \n 2. I corsi di formazione periodica sono svolti dalle figure professionali indicate al comma 1, secondo le competenze di seguito specificate: \n a) per gli argomenti di cui all'art. 4, comma 3, lettera a), e per quelli di cui all'art. 9, comma 3, lettera a): ingegnere o psicologo; \n b) per gli argomenti di cui all'art. 4, comma 3, lettera b), e per quelli di cui all'art. 9, comma 3, lettera b): soggetto di cui al comma 1 lettera a); \n c) per gli argomenti di cui all'art. 4, comma 3, lettera c), e per quelli di cui all'art. 9, comma 3, lettera c): ingegnere e psicologo; \n d) per gli argomenti di cui all'art. 4, comma 3, lettera d), e per quelli di cui all'art. 9, comma 3, lettera d): psicologo o, limitatamente alla materia della formazione degli allievi con disturbi specifici dell'apprendimento, medico iscritto al relativo ordine professionale.\u00bb. \n \u00abArt. 13 (Disposizioni per i corsi di formazione iniziale, periodica e di estensione dell'abilitazione svolti da autoscuole e centri di istruzione automobilistica). - 1. Le autoscuole e i centri di istruzione automobilistica quali soggetti erogatori ai sensi dell'art. 2, comma 2, svolgono i corsi di cui al presente regolamento presso le proprie sedi. \n 2. I soggetti di cui al comma 1, comunicano previamente l'avvio di un corso alla regione o alla provincia autonoma, territorialmente competente in ragione della sede dell'autoscuola o del centro di istruzione automobilistica, al fine di favorire l'esercizio dell'attivit\u00e0 ispettiva e di vigilanza sui corsi stessi. \n 3. Si applicano altres\u00ec le disposizioni di cui agli articoli 2, comma 3, 4, commi 1, ultimo periodo e 4, 7, comma 4, e 9, commi 1, ultimo periodo e 4.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-22&atto.codiceRedazionale=24G00049&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:28:03.513598"}
{"text": "\n\n\nArt. 2\n Disposizioni transitorie\n\n\n1. Le disposizioni del presente regolamento si applicano ai corsi di formazione autorizzati o avviati a decorrere dalla data della sua entrata in vigore. Ai corsi avviati prima di tale data e ai relativi esami continuano ad applicarsi le disposizioni vigenti al tempo dell'avvio o autorizzazione dei corsi stessi, fatto salvo quanto previsto dal comma 2. \n\n\n\n2. Trascorsi dodici mesi dalla data di entrata in vigore del presente regolamento, ferma restando la validit\u00e0 degli attestati di frequenza dei corsi di formazione iniziale o di estensione dell'abilitazione di insegnante o di istruttore erogati prima della predetta data di entrata in vigore, tutti gli esami per conseguire o estendere l'abilitazione di insegnante o di istruttore di autoscuola si conformano alle disposizioni del presente regolamento. \n\n\n\n3. Nei casi di cui al comma 2, \u00e8 consentita la compartecipazione ai corsi di allievi che frequentano l'intero programma di formazione iniziale o di estensione dell'abilitazione di insegnante o di istruttore, con quella di allievi che intendano frequentare le sole parti di programma non erogate ai sensi della previgente disciplina. \n\n\n\nIl presente decreto, munito del sigillo dello Stato, sar\u00e0 inserito nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarlo e farlo osservare. \n Roma, 1\u00b0 febbraio 2024 \n\nIl presente decreto, munito del sigillo dello Stato, sar\u00e0 inserito nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarlo e farlo osservare.\nRoma, 1\u00b0 febbraio 2024 Il Ministro: Salvini\nVisto, Il Guardasigilli: Nordio Registrato alla Corte dei conti il 6 marzo 2024 Ufficio di controllo sugli atti del Ministero delle infrastrutture e dei trasporti e del Ministero dell'ambiente e della sicurezza\nenergetica, n. 574\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-22&atto.codiceRedazionale=24G00049&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:28:07.620323"}
{"text": "\n\n\n ALLEGATO 1 \n\n (Articoli 2, comma 2 e 10, comma 2) \n\n PROGRAMMA DEL CORSO DI FORMAZIONE INIZIALE PER INSEGNANTI \n\nA) Parte teorica (160 ore) \n\n\n\nElementi di diritto pubblico, amministrativo e dell'Unione europea (Stato, costituzione, fonti del diritto, organi legislativi, Governo, enti locali, organi comunitari, fonti del diritto dell'Unione europea) docente: soggetto in possesso di uno dei titoli di cui all'art. 12, comma 1, lettera a) 8 ORE       \n\n\nElementi di diritto penale (reato, dolo, colpa, reati contro la pubblica amministrazione) docente: soggetto in possesso di uno dei titoli di cui all'art. 12, comma 1, lettera a) 7 ORE     \n\n\nProcedure legali in caso di incidente e assicurazione; illecito amministrativo docente: soggetto in possesso di uno dei titoli di cui all'art. 12, comma 1, lettera a) 5 ORE    \n\n\nDefinizioni, costruzione e manutenzione delle strade, organizzazione della circolazione stradale e segnaletica stradale. Analisi degli incidenti stradali. Utenti vulnerabili docente: ingegnere o insegnante 20 ORE     \n\n\nDefinizione dei veicoli, elementi strutturali dei veicoli e loro funzionamento docente: ingegnere o insegnante 25 ORE   \n\n\nDisposizioni amministrative in materia di circolazione dei veicoli (destinazione ed uso dei veicoli, documenti di circolazione e di immatricolazione) docente: soggetto in possesso di uno dei titoli di cui all'art. 12, comma 1, lettera a) ovvero insegnante 5 ORE       \n\n\nAutotrasporto di persone e di cose - Elementi sull'uso del cronotachigrafo e sul rallentatore di velocit\u00e0 docente: soggetto in possesso di uno dei titoli di cui all'art. 12, comma 1, lettera a) ovvero insegnante 6 ORE      \n\n\nTrasporto delle merci pericolose docente: soggetto in possesso di uno dei titoli di cui all'art. 12, comma 1, lettera a) ovvero insegnante 2 ORE    \n\n\nConducenti e titoli abilitativi alla guida docente: soggetto in possesso di uno dei titoli di cui all'art. 12, comma. 1, lettera a) ovvero insegnante 7 ORE    \n\n\nNorme di comportamento sulle strade docente: insegnante 20 ORE  \n\n\nIlleciti amministrativi previsti dal codice della strada e relative sanzioni docente: soggetto in possesso di uno dei titoli di cui all'art. 12, comma 1, lettera a) 5 ORE    \n\n\nElementi di pedagogia e di tecnica delle comunicazioni docente: psicologo 15 ORE   \n\n\nMetodiche di insegnamento per allievi con disturbi specifici dell'apprendimento (tale materia non costituisce oggetto del programma di esame) Docente: medico o psicologo 5 ORE     \n\n\nStato psicofisico dei conducenti, tempo di reazione, alcool, ecc. docente: medico 10 ORE   \n\n\nElementi di primo soccorso docente: medico 5 ORE  \n\n\nElementi di fisica docente: ingegnere o soggetto in possesso di uno dei titoli di cui all'articolo 12, comma 1, lettera g) 10 ORE    \n\n\nAutoscuole: normativa, ruolo, inquadramento insegnante docente: insegnante 5 ORE   \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-22&atto.codiceRedazionale=24G00049&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:28:11.766336"}
{"text": "\n\n\n ALLEGATO 2 \n (Articoli 7, comma 2 e 10, comma 1) \n\n PROGRAMMA DEL CORSO DI FORMAZIONE INIZIALE PER ISTRUTTORI \n\nA) Parte teorica (90 ore) \n\n\n\nDefinizione dei veicoli, elementi strutturali dei veicoli e loro funzionamento docenti: ingegnere o insegnante 20 ORE   \n\n\nElementi di fisica docente: ingegnere o soggetto in possesso di uno dei titoli di cui all'articolo 12, comma 1, lettera g) 10 ORE    \n\n\nPeculiarit\u00e0 della guida dei diversi tipi di veicoli - Utilizzo dei diversi dispositivi docente: ingegnere o istruttore 10 ORE   \n\n\nNorme di comportamento sulle strade docente: insegnante 20 ORE  \n\n\nMetodiche di insegnamento per allievi con disturbi specifici dell'apprendimento (tale materia non costituisce oggetto del programma di esame) Docente: medico o psicologo 5 ORE     \n\n\nElementi di pedagogia e di tecnica delle comunicazioni docente: psicologo 10 ORE  \n\n\nAutoscuole: normativa, ruolo, inquadramento istruttore docente: insegnante 5 ORE  \n\n\nStato psicofisico dei conducenti, tempo di reazione, alcool ecc. docente: medico 5 ORE   \n\n\nElementi di primo soccorso docente: medico 5 ORE  \n\n\n\n\n\n\nB) Parte pratica (lezioni individuali): \n\n\n\n+-----------------------------------------------------------+-------+\n\n|1. Abilitazione per istruttori ex art. 6, comma 1, lettera |26 ORE |\n\n|d), n. 1                                                   |       |\n\n|  a) 14 ore di lezione simulata di guida su                |       |\n\n|     un'autovettura;                                       |       |\n\n|  b) 6 ore di lezione simulata di guida su un autocarro;   |       |\n\n|  c) 6 ore di lezione simulata di guida su un              |       |\n\n|     autotreno o autoarticolato.                           |       |\n\n+-----------------------------------------------------------+-------+\n\n|2. Abilitazione per istruttori ex art. 6, comma 1, lettera |32 ORE |\n\n|d), n. 2                                                   |       |\n\n|  a) 6 ore di lezione simulata di guida su un motociclo    |       |\n\n|     di categoria A;                                       |       |\n\n|  b) 14 ore di lezione simulata di guida su                |       |\n\n|     un'autovettura;                                       |       |\n\n|  c) 6 ore di lezione simulata di guida su un autocarro;   |       |\n\n|  d) 6 ore di lezione simulata di guida su un autotreno    |       |\n\n|     o autoarticolato.                                     |       |\n\n+-----------------------------------------------------------+-------+\n\n|3. Abilitazione per istruttori ex art. 6, comma 1, lettera |32 ORE |\n\n|d), n. 3                                                   |       |\n\n|  a) 14 ore di lezione simulata di guida su un'autovettura;|       |\n\n|  b) 6 ore di lezione simulata di guida su un autocarro;   |       |\n\n|  c) 6 ore di lezione simulata di guida                    |       |\n\n|  d) 6 ore di lezione simulata di guida su un autobus.     |       |\n\n+-----------------------------------------------------------+-------+\n\n|4 Abilitazione per istruttori ex art. 6, comma 1, lettera  |38 ORE |\n\n|d), n. 4                                                   |       |\n\n|  a) 6 ore di lezione simulata di guida su un              |       |\n\n|     motociclo di categoria A;                             |       |\n\n|  b) 14 ore di lezione simulata di guida su un'autovettura;|       |\n\n|  c) 6 ore di lezione simulata di guida su un autocarro;   |       |\n\n|  d) 6 ore di simulata di guida su un autotreno o          |       |\n\n|     autoarticolato;                                       |       |\n\n|  e) 6 ore di lezione simulata di guida su un autobus.     |       |\n\n+-----------------------------------------------------------+-------+\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-22&atto.codiceRedazionale=24G00049&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:28:15.861163"}
{"text": "\n\n\n ALLEGATO 2-bis \n\n (Articolo 10, comma 3) \n\nEstensione dell'abilitazione di cui all'art. 5, comma 1, lettera a) in: \n\n\n\nABILITAZIONE PROGRAMMA DEL CORSO ESAME INTEGRATIVO \n\n\nArt. 5, co. 1, lett. b)     6 ore di lezione simulata di guida su un motociclo di categoria A    Dimostrazione capacit\u00e0 di istruzione alla guida di un motociclo di categoria A \n\n\nArt. 5, co. 1, lett. c)    6 ore di lezione simulata di guida su un autobus    Dimostrazione capacit\u00e0 di istruzione alla guida di un autobus \n\n\nArt. 5, co. 1, lett. d)           6 ore di lezione simulata di guida su un motociclo di categoria A     8 ore di lezione simulata di guida su un autobus    Dimostrazione capacit\u00e0 di istruzione alla guida di un motociclo di categoria A;  Dimostrazione capacit\u00e0 di istruzione alla guida di un autobus \n\n\n\n\n\n\nEstensione dell'abilitazione di cui all'art. 5, comma 1, lettera b) in: \n\n\n\nABILITAZIONE PROGRAMMA DEL CORSO ESAME INTEGRATIVO \n\n\nArt. 5, co. 1, lett. c)   6 ore di lezione simulata di guida su un autobus  dimostrazione capacit\u00e0 di istruzione alla guida di un autobus \n\n\nArt. 5, co. 1, lett. d)         6 ore di lezione simulata di guida su un motociclo di categoria A   6 ore di lezione simulata di guida su un autobus  dimostrazione capacit\u00e0 di istruzione alla guida di un motociclo di categoria A;  dimostrazione capacit\u00e0 di istruzione alla guida di un autobus \n\n\n\n\n\n\nEstensione dell'abilitazione di cui all'art. 5, comma 1, lettera c) in: \n\n\n\nABILITAZIONE PROGRAMMA DEL CORSO ESAME INTEGRATIVO \n\n\nArt. 5, co. 1, lett. d)         6 ore di lezione simulata di guida su un motociclo di categoria A   6 ore di lezione simulata di guida su un autobus  dimostrazione capacit\u00e0 di istruzione alla guida di un motociclo di categoria A;  dimostrazione capacit\u00e0 di istruzione alla guida di un autobus \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-22&atto.codiceRedazionale=24G00049&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:28:19.952260"}
{"text": "\n\n\n ALLEGATO 3 \n (Articoli 2, comma 3, 7, comma 4 e 10, comma 3) \n\n ATTESTATO DI FREQUENZA DEL CORSO DI FORMAZIONE INIZIALE \n\nParte di provvedimento in formato grafico\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-22&atto.codiceRedazionale=24G00049&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:28:24.044316"}
{"text": "\n\n\nALLEGATO 3-bis \n (Articoli 4, comma 1 e 9, comma 1) \n\n ATTESTATO DI FREQUENZA DEL CORSO DI FORMAZIONE PERIODICA \n\nParte di provvedimento in formato grafico\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-22&atto.codiceRedazionale=24G00049&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:28:28.136317"}
{"text": "\nIL MINISTRO DELL'ECONOMIA\n\nE DELLE FINANZE\n\n\n\n\nVista la legge 23 agosto 1988, n. 400, e in particolare, l'articolo 17, comma 3;\n\n\n\n\n\n\nVisto il decreto legislativo 19 marzo 2001, n. 69, recante \u00abRiordino del reclutamento, dello stato giuridico e dell'avanzamento degli ufficiali del Corpo della Guardia di finanza, a norma dell'articolo 4 della legge 31 marzo 2000, n. 78\u00bb e, in particolare, gli articoli 6-bis, 6-ter e 9, i quali prevedono che le modalit\u00e0 di svolgimento dei cicli didattici per l'accesso ai ruoli normale e tecnico-logistico-amministrativo degli ufficiali della Guardia di finanza, ivi comprese quelle di formazione delle graduatorie, nonch\u00e9 le cause e le procedure di rinvio e di espulsione dai corsi, sono disciplinate con decreto del Ministro dell'economia e delle finanze, da emanarsi ai sensi dell'articolo 17, comma 3, della legge 23 agosto 1988, n. 400;\n\n\n\n\n\n\nVista la legge 23 aprile 1959, n. 189, recante \u00abOrdinamento del corpo della Guardia di finanza\u00bb;\n\n\n\n\n\n\nVisto il decreto del Presidente della Repubblica 29 gennaio 1999, n. 34, recante \u00abRegolamento recante norme per la determinazione della struttura ordinativa del Corpo della Guardia di finanza, ai sensi dell'articolo 27, commi 3 e 4, della legge 27 dicembre 1997, n. 449\u00bb;\n\n\n\n\n\n\nVisto il decreto legislativo 19 marzo 2001, n. 68, recante \u00abAdeguamento dei compiti del Corpo della Guardia di finanza, a norma dell'articolo 4 della legge 31 marzo 2000, n. 78\u00bb;\n\n\n\n\n\n\nVisto il decreto legislativo 26 marzo 2001, n. 151, recante \u00abTesto unico delle disposizioni legislative in materia di tutela e sostegno della maternit\u00e0 e della paternit\u00e0, a norma dell'articolo 15 della legge 8 marzo 2000, n. 53\u00bb;\n\n\n\n\n\n\nVisto il decreto del Ministro dell'economia e delle finanze 5 marzo 2004, n. 94, recante \u00abRegolamento concernente le modalit\u00e0 di svolgimento dei corsi di formazione per l'accesso ai ruoli normale, aeronavale, speciale e tecnico-logistico-amministrativo degli ufficiali della Guardia di finanza, ivi comprese quelle di formazione delle graduatorie, nonch\u00e9 le cause e le procedure di rinvio e di espulsione\u00bb;\n\n\n\n\n\n\nVisto il decreto del Ministro dell'istruzione, dell'universit\u00e0 e della ricerca 22 ottobre 2004, n. 270, recante \u00abModifiche al regolamento recante norme concernenti l'autonomia didattica degli atenei, approvato con D.M. 3 novembre 1999, n. 509 del Ministro dell'universit\u00e0 e della ricerca scientifica e tecnologica\u00bb;\n\n\n\n\n\n\nVisto il decreto legislativo 15 marzo 2010, n. 66, recante \u00abCodice dell'ordinamento militare\u00bb;\n\n\n\n\n\n\nVisto il decreto del Presidente della Repubblica 15 marzo 2010, n. 90, recante \u00abTesto unico delle disposizioni regolamentari in materia di ordinamento militare, a norma dell'articolo 14 della legge 28 novembre 2005, n. 246\u00bb;\n\n\n\n\n\n\nVisto il decreto legislativo 29 maggio 2017, n. 95, recante \u00abDisposizioni in materia di revisione dei ruoli delle Forze di polizia, ai sensi dell'articolo 8, comma 1, lettera a), della legge 7 agosto 2015, n. 124, in materia di riorganizzazione delle amministrazioni pubbliche\u00bb;\n\n\n\n\n\n\nVisto il decreto legislativo 5 ottobre 2018, n. 126, recante \u00abDisposizioni integrative e correttive, a norma dell'articolo 8, comma 6, della legge 7 agosto 2015, n. 124, al decreto legislativo 29 maggio 2017, n. 95\u00bb;\n\n\n\n\n\n\nVisto il decreto legislativo 27 dicembre 2019, n. 172, recante \u00abDisposizioni integrative e correttive, a norma dell'articolo 1, commi 2 e 3, della legge 1\u00b0 dicembre 2018, n. 132, al decreto legislativo 29 maggio 2017, n. 95\u00bb;\n\n\n\n\n\n\nVisto il decreto-legge 14 agosto 2020, n. 104, convertito, con modificazioni, dalla legge 13 ottobre 2020, n. 126, recante \u00abMisure urgenti per il sostegno e il rilancio dell'economia\u00bb;\n\n\n\n\nUdito il parere del Consiglio di Stato espresso dalla Sezione consultiva per gli atti normativi nell'adunanza del 20 giugno 2023;\n\n\n\n\nVista la comunicazione al Presidente del Consiglio dei Ministri, a norma dell'articolo 17, comma 3, della legge 23 agosto 1988, n. 400, effettuata con nota n. 51062 del 30 novembre 2023;\n\n\n\nAdotta\n il seguente regolamento:\nArt. 1\n Modifiche al decreto del Ministro dell'economia \n e delle finanze 5 marzo 2004, n. 94\n\n\n\n\n1. Al decreto del Ministro dell'economia e delle finanze 5 marzo 2004, n. 94, sono apportate le seguenti modificazioni: \n\na) al titolo le parole: \u00ab, aereonavale, speciale\u00bb sono soppresse; \n\nb) all'articolo 2, comma 1, la parola: \u00absecondo\u00bb \u00e8 sostituita dalla seguente: \u00abterzo\u00bb; \n\nc) l'articolo 4 \u00e8 sostituito dal seguente: \n \u00abArt. 4 (Comandante dei corsi di Accademia, di applicazione e speciali). - 1. Ai fini dello svolgimento dei corsi, il Comandante dei corsi di Accademia, di applicazione e speciali, quale responsabile dell'azione formativa, sulla base delle direttive impartite dal Comandante dell'Accademia: \n a) dirige le azioni di sviluppo delle qualit\u00e0 morali, di carattere, etiche e militari degli allievi; \n b) coordina lo svolgimento delle attivit\u00e0 addestrative e ginnico-sportive; \n c) fornisce elementi di valutazione in ordine alle attivit\u00e0 addestrative e tecnico-operative svolte; \n d) segue l'andamento degli allievi nelle attivit\u00e0 didattiche e propone, ove necessario, l'organizzazione di lezioni di sostegno; \n e) segue il profilo sanitario degli allievi e l'igiene dei luoghi loro riservati, promuovendo l'eventuale intervento del Capo ufficio sanitario.\u00bb; \n\nd) l'articolo 5 \u00e8 sostituito dal seguente: \n \u00abArt. 5 (Ufficiali superiori di altre Forze armate addetti presso l'Accademia). - 1. Per lo svolgimento delle attivit\u00e0 di addestramento militare ricomprese nei corsi di formazione, il Comandante dei corsi si avvale della collaborazione dell'Ufficiale dell'Esercito e dell'Ufficiale dell'Aeronautica militare addetti presso l'Accademia, i quali partecipano alle esercitazioni militari interne ed esterne. \n 2. L'Ufficiale dell'Esercito addetto \u00e8 posto alle dirette dipendenze del Comandante dell'Accademia dal quale pu\u00f2 essere consultato sull'addestramento militare dei frequentatori dei corsi e in materia di regolamenti militari. \n 3. L'Ufficiale dell'Aeronautica militare addetto \u00e8 posto alle dirette dipendenze del Comandante dell'Accademia dal quale pu\u00f2 essere consultato sull'addestramento dei frequentatori e delegato per le attivit\u00e0 di competenza finalizzate al raggiungimento degli obiettivi formativi dell'Accademia nel settore aeronavale.\u00bb; \n\ne) all'articolo 8: \n 1) al comma 1: \n 1.1.) la parola: \u00abtriennale\u00bb \u00e8 sostituita dalla seguente: \u00abbiennale\u00bb; \n 1.2.) le parole: \u00abe del ruolo aereonavale\u00bb sono sostituite dalle seguenti: \u00ab- comparti ordinario e aeronavale\u00bb; \n 2) al comma 2, le parole: \u00abe grado\u00bb sono sostituite dalla seguente: \u00abgiuridico\u00bb; \n\nf) all'articolo 9: \n 1) i commi 2 e 3 sono abrogati; \n 2) il comma 5 \u00e8 sostituito dal seguente: \u00ab5. L'allievo ammesso a recuperare l'anno ai sensi dell'articolo 26, comma 1, \u00e8 posto in licenza straordinaria senza assegni per il periodo intercorrente tra la data nella quale \u00e8 cessata la causa che ha determinato l'assenza o l'inidoneit\u00e0 e quella di inizio del nuovo anno accademico.\u00bb; \n 3) dopo il comma 5, \u00e8 aggiunto il seguente: \u00ab5-bis. Qualora l'assenza o l'inidoneit\u00e0 che determina il recupero dell'anno ai sensi dell'articolo 26, comma 1, derivi da malattia dipendente da causa di servizio, l'allievo, per il medesimo periodo di cui al comma 5 del presente articolo, \u00e8 collocato in licenza straordinaria con il trattamento economico previsto per il grado o lo stato giuridico rivestito.\u00bb; \n\ng) l'articolo 10 \u00e8 sostituito dal seguente: \n \u00abArt. 10 (Uditorato). - 1. L'allievo in licenza straordinaria di convalescenza ha facolt\u00e0 di chiedere di essere ammesso all'uditorato. \n 2. Il provvedimento di ammissione all'uditorato \u00e8 adottato dal Comandante dell'Accademia in relazione agli obiettivi didattici da conseguire e previo parere del Comandante dei corsi e del Capo ufficio sanitario dell'Istituto. \n 3. L'allievo ammesso all'uditorato partecipa alle attivit\u00e0 didattiche relative all'anno di corso di appartenenza e sostiene nel contempo eventuali interrogazioni, prove scritte ed esami, con esenzione da qualsiasi tipo di attivit\u00e0 addestrativa che comporti impegno fisico. \n 4. Il periodo di uditorato non ha durata superiore a centoventi giorni, computando in tale limite anche i giorni di assenza di cui all'articolo 26, comma 1. Per i frequentatori dei corsi di durata annuale o inferiore all'anno, il periodo di uditorato non \u00e8 superiore a un terzo della relativa durata, computando in tale limite anche i giorni di assenza di cui all'articolo 26, comma 1. \n 5. Al personale femminile ammesso a proseguire il periodo formativo ai sensi dell'articolo 1494, comma 3, del decreto legislativo 15 marzo 2010, n. 66, si applicano le disposizioni di cui al comma 3.\u00bb; \n\nh) il Titolo IV \u00e8 denominato \u00abAttivit\u00e0 didattiche, addestrative e valutazioni\u00bb; \n\ni) all'articolo 14, comma 4, le parole: \u00abed a docenti militari in servizio\u00bb sono sostituite dalle seguenti: \u00abe militari in servizio e in congedo\u00bb; \n\nl) all'articolo 15: \n 1) al comma 1, sono aggiunte, in fine, le seguenti parole: \u00abo, in caso di impedimento, da insegnanti aggiunti da questi delegati\u00bb; \n 2) al comma 3, le parole: \u00abal semestre entro i primi quindici giorni dall'inizio del semestre stesso\u00bb sono sostituite dalle seguenti: \u00aball'anno\u00bb; \n\nm) all'articolo 16: \n 1) al comma 1, le parole: \u00abe delle competenze informatiche\u00bb sono soppresse e le parole: \u00abl'efficienza fisica\u00bb sono sostituite dalle seguenti: \u00abnell'addestramento ginnico sportivo\u00bb; \n 2) il comma 2 \u00e8 sostituito dal seguente: \u00ab2. Il rendimento nelle aree di valutazione di cui al comma 1 \u00e8 espresso in voti da 1 a 30 ovvero con giudizio di idoneit\u00e0 per la conoscenza delle lingue straniere per i frequentatori del primo anno dei corsi di Accademia e per il rendimento nell'addestramento ginnico sportivo per i frequentatori dei corsi di formazione di durata annuale o inferiore all'anno.\u00bb; \n 3) il comma 3 \u00e8 abrogato; \n\nn) all'articolo 17, il comma 2 \u00e8 sostituito dal seguente: \u00ab2. La valutazione dell'attitudine professionale \u00e8 espressa nei confronti degli allievi dei corsi di applicazione e dei corsi di formazione per ufficiali del ruolo tecnico-logistico-amministrativo, del ruolo normale - comparto speciale e dei corsi straordinari, ove istituiti.\nLa valutazione \u00e8 riferita al complesso delle qualit\u00e0 morali e di carattere dell'allievo e alle sue doti intellettuali ovvero alla sua motivazione e disposizione complessiva all'esercizio delle funzioni dell'ufficiale della Guardia di finanza desunta dalla preparazione professionale, dall'attitudine all'esercizio del comando e dal rendimento nelle attivit\u00e0 tecnico-applicative.\u00bb; \n\no) all'articolo 19: \n 1) al comma 2, le parole: \u00aballa conoscenza delle lingue straniere od alle competenze informatiche\u00bb sono sostituite dalle seguenti: \u00aballe materie la cui conoscenza \u00e8 valutata con giudizio di idoneit\u00e0 ai sensi dell'articolo 16, comma 2\u00bb; \n 2) al comma 3, le parole: \u00abe le competenze informatiche\u00bb sono soppresse; \n 3) al comma 6, le parole: \u00abdirigente del servizio\u00bb sono sostituite dalle seguenti: \u00abCapo ufficio\u00bb; \n\np) all'articolo 21, al comma 2 \u00e8 aggiunto, in fine, il seguente periodo: \u00abIn caso di impedimento del titolare, le funzioni di presidente sono svolte da un docente aggiunto, individuato dal Comandante dell'Accademia.\u00bb; \n\nq) all'articolo 22: \n 1) al comma 2, la parola: \u00abaereonavale\u00bb \u00e8 sostituita dalle seguenti: \u00abnormale - comparto aeronavale\u00bb; \n 2) al comma 4, dopo la parola: \u00abandamento\u00bb sono aggiunte le seguenti: \u00ab, fatto salvo quanto disposto dall'articolo 29, comma 1, lettera b)\u00bb; \n\nr) l'articolo 23 \u00e8 sostituito dal seguente: \n \u00abArt. 23 (Valutazione dell'addestramento ginnico sportivo). - 1. Entro il termine dell'anno accademico a ciascun frequentatore dei corsi di formazione di durata pluriennale \u00e8 assegnato il voto di addestramento ginnico sportivo da una commissione presieduta dal Comandante dell'Accademia o, su delega, dal Comandante dei corsi e composta dagli ufficiali gerarchicamente sovraordinati al frequentatore da valutare e da due insegnanti. \n 2. Per i frequentatori dei corsi di formazione di durata annuale o inferiore all'anno, con determinazione del Comandante generale della Guardia di finanza sono stabilite soglie minime di idoneit\u00e0 nonch\u00e9 modalit\u00e0 e criteri di valutazione dell'addestramento ginnico sportivo.\u00bb; \n\ns) all'articolo 24: \n 1) il comma 1 \u00e8 sostituito dal seguente: \u00ab1. Per il primo anno dei corsi di formazione di durata pluriennale, con determinazione del Comandante generale della Guardia di finanza sono stabilite soglie minime di idoneit\u00e0 nonch\u00e9 modalit\u00e0 e criteri di valutazione della conoscenza delle lingue straniere.\u00bb; \n 2) i commi 2 e 3 sono abrogati; \n\nt) all'articolo 25: \n 1) al comma 1, il periodo: \u00abTra gli esami ovvero gli scrutini di cui alle precedenti lettere a) e b) rientrano anche quelli relativi alle lingue straniere ed alle competenze informatiche.\u00bb \u00e8 soppresso; \n 2) dopo il comma 1, \u00e8 aggiunto il seguente: \u00ab1-bis. Per il primo anno dei corsi di formazione di durata pluriennale, tra gli esami ovvero gli scrutini di cui al comma 1, lettere a) e b), sono compresi quelli relativi alle lingue straniere.\u00bb; \n\nu) all'articolo 26: \n 1) al comma 1, la parola: \u00abterzo\u00bb \u00e8 sostituita dalla seguente: \u00abquinto\u00bb; \n 2) al comma 3 \u00e8 aggiunto, in fine, il seguente periodo: \u00abIn tale evenienza, l'allievo frequentatore del corso per: \n a) la nomina a ufficiale del ruolo normale - comparto speciale, al termine del corso di formazione, \u00e8 immesso in servizio con la medesima anzianit\u00e0 assoluta, ai soli fini giuridici, dei colleghi del corso a cui originariamente apparteneva. La relativa posizione di graduatoria nell'ambito del corso originario \u00e8 determinata sulla base del punto di classificazione finale riportato al termine del periodo di formazione; \n b) ufficiali del ruolo tecnico-logistico-amministrativo, al termine del corso di formazione, \u00e8 iscritto in ruolo, previa rideterminazione dell'anzianit\u00e0 relativa con riferimento al corso originario, sulla base del punto di classificazione finale riportato al termine del periodo di formazione.\u00bb; \n\nv) all'articolo 27: \n 1) al comma 2, dopo la parola: \u00abinsegnamento\u00bb sono aggiunte le seguenti: \u00ab, nell'addestramento ginnico sportivo\u00bb; \n 2) dopo il comma 3, \u00e8 aggiunto il seguente: \u00ab3-bis. Per i corsi di durata annuale o inferiore all'anno, la valutazione dell'addestramento ginnico sportivo non concorre alla formazione del calcolo del punto di classificazione, ai sensi dei commi 2 e 3.\u00bb; \n 3) i commi 4 e 5 sono abrogati; \n\nz) all'articolo 28: \n 1) al comma 1: \n 1.1.) alla lettera c), le parole: \u00ab3\u00b0 anno del corso di Accademia\u00bb sono sostituite dalle seguenti: \u00ab1\u00b0 anno del corso di applicazione\u00bb; \n 1.2.) la lettera d) \u00e8 sostituita dalla seguente: \u00abd) la graduatoria degli allievi del 2\u00b0 anno del corso di applicazione \u00e8 data dalla graduatoria formata dalla media aritmetica tra il punto di classificazione di cui alla lettera c) e il punto di classificazione annuale conseguito al termine del 1\u00b0 anno del corso di applicazione;\u00bb; \n 1.3.) la lettera e) \u00e8 sostituita dalla seguente: \u00abe) la graduatoria degli allievi del 3\u00b0 anno del corso di applicazione \u00e8 data dalla media aritmetica tra il punto di classificazione di cui alla lettera c), il punto di classificazione annuale conseguito al termine del 1\u00b0 anno del corso di applicazione e il punto di classificazione annuale conseguito al termine del 2\u00b0 anno del corso di applicazione. La promozione a tenente ha luogo secondo l'ordine di tale graduatoria;\u00bb; \n 1.4.) la lettera f) \u00e8 sostituita dalla seguente: \u00abf) la graduatoria degli allievi al termine del 3\u00b0 anno del corso di applicazione \u00e8 data dalla media aritmetica tra il punto di classificazione di cui alla lettera c), il punto di classificazione annuale conseguito al termine del 1\u00b0 anno del corso di applicazione, il punto di classificazione annuale conseguito al termine del 2\u00b0 anno del corso di applicazione e il punto di classificazione annuale conseguito al termine del 3\u00b0 anno del corso di applicazione. Al termine del ciclo formativo quinquennale \u00e8 determinata la nuova anzianit\u00e0 relativa dei tenenti secondo l'ordine di tale graduatoria.\u00bb; \n 2) al comma 3, dopo le parole: \u00abinferiore all'anno\u00bb sono aggiunte le seguenti: \u00ab, fatta eccezione per l'ufficiale allievo reclutato ai sensi dell'articolo 9 del decreto legislativo 19 marzo 2001, n. 69,\u00bb; \n\naa) all'articolo 29: \n 1) al comma 1: \n 1.1.) le parole: \u00abdell'articolo 6, comma 5, lettera b)\u00bb sono sostituite dalle seguenti: \u00abdell'articolo 6-bis, comma 6, lettera b),\u00bb; \n 1.2.) la lettera c) \u00e8 sostituita dalla seguente: \u00abc) al termine dell'anno di corso non riportano un voto pari o superiore a 18 trentesimi nell'addestramento ginnico sportivo ovvero al termine del corso, per i frequentatori dei corsi di durata annuale o inferiore all'anno, non hanno superato le prove di efficienza fisica.\u00bb; \n 2) al comma 2: \n 2.1.) la lettera b) \u00e8 sostituita dalla seguente: \u00abb) dichiarano di rinunciare al corso, se allievi ufficiali, durante la frequenza del biennio di Accademia, ovvero, se frequentatori degli altri corsi di formazione, entro il termine del corso;\u00bb; \n 2.2.) la lettera d) \u00e8 sostituita dalla seguente: \u00abd) perdono in via definitiva l'idoneit\u00e0 psicofisica al volo o alla navigazione, qualora frequentatori dei corsi di formazione per ufficiali del ruolo normale - comparto aeronavale, e non proseguono il ciclo formativo ai sensi dell'articolo 6-bis, commi 9 e 10, del decreto legislativo 19 marzo 2001, n. 69;\u00bb; \n 2.3.) la lettera f) \u00e8 soppressa; \n 3) dopo il comma 2, \u00e8 inserito il seguente: \u00ab2-bis.\nL'ufficiale allievo ammesso a ripetere il terzo anno del corso di applicazione a seguito di mancato superamento degli esami \u00e8 immesso in servizio con la medesima anzianit\u00e0 assoluta dei colleghi del corso con cui ha ultimato il ciclo formativo ed \u00e8 iscritto in ruolo secondo la graduatoria redatta al termine del quinquennio dello stesso corso.\u00bb; \n 4) il comma 4 \u00e8 abrogato; \n\nbb) l'articolo 30 \u00e8 sostituito dal seguente: \n \u00abArt. 30 (Espulsione). - 1. Pu\u00f2 essere espulso dall'Accademia l'allievo nei cui confronti \u00e8 stata adottata: \n a) la consegna di rigore di cui all'articolo 1362 del decreto legislativo 15 marzo 2010, n. 66; \n b) la sospensione disciplinare di cui agli articoli 1357, comma 1, lettera a), e 1379 del decreto legislativo 15 marzo 2010, n. 66.\u00bb; \n\ncc) all'articolo 31: \n 1) il comma 1 \u00e8 sostituito dal seguente: \u00ab1. Il Comandante dei corsi, qualora ritenga che il verificarsi delle condizioni di cui all'articolo 30 denoti grave insufficienza delle qualit\u00e0 morali e di carattere necessarie per completare l'iter formativo ovvero arrechi pregiudizio al prestigio del Corpo o all'immagine dell'Istituto nonch\u00e9 al progetto formativo, formula motivata proposta di avvio del procedimento di espulsione.\u00bb; \n 2) al comma 2, lettera b), le parole: \u00abComandante dei corsi non gerarchicamente sovraordinato all'allievo\u00bb sono sostituite dalle seguenti: \u00abCapo di Stato maggiore dell'Accademia\u00bb; \n\ndd) all'articolo 33, comma 1, le parole: \u00abdall'articolo 6, comma 10\u00bb sono sostituite dalle seguenti: \u00abdall'articolo 6-bis, comma 13,\u00bb. \n\n\n\n\n N O T E \n\n Avvertenza: \n - Il testo delle note qui pubblicato \u00e8 stato redatto dall'amministrazione competente per materia, ai sensi dell'art. 10, commi 2 e 3, del testo unico delle disposizioni sulla promulgazione delle leggi, sull'emanazione dei decreti del Presidente della Repubblica e sulle pubblicazioni ufficiali della Repubblica italiana, approvato con decreto del Presidente della Repubblica 28 dicembre 1985, n. 1092, al solo fine di facilitare la lettura delle disposizioni di legge modificate o alle quali \u00e8 operato il rinvio. Restano invariati il valore e l'efficacia degli atti legislativi qui trascritti. \n Note alle premesse: \n - Si riporta il comma 3 dell'art. 17 della legge 23 agosto 1988, n. 400 (Disciplina dell'attivit\u00e0 di Governo e ordinamento della Presidenza del Consiglio dei Ministri), pubblicata nel Supplemento Ordinario n. 86 alla Gazzetta Ufficiale 12 settembre 1988, n. 214: \n \u00ab3. Con decreto ministeriale possono essere adottati regolamenti nelle materie di competenza del ministro o di autorit\u00e0 sottordinate al ministro, quando la legge espressamente conferisca tale potere. Tali regolamenti, per materie di competenza di pi\u00f9 ministri, possono essere adottati con decreti interministeriali, ferma restando la necessit\u00e0 di apposita autorizzazione da parte della legge.\n I regolamenti ministeriali ed interministeriali non possono dettare norme contrarie a quelle dei regolamenti emanati dal Governo. Essi debbono essere comunicati al Presidente del Consiglio dei ministri prima della loro emanazione.\u00bb. \n - Si riportano gli articoli 6-bis, 6-ter e 9 del decreto legislativo 19 marzo 2001, n. 69, (Riordino del reclutamento, dello stato giuridico e dell'avanzamento degli ufficiali del Corpo della Guardia di finanza, a norma dell'articolo 4 della legge 31 marzo 2000, n. 78), pubblicato nel Supplemento Ordinario n. 59 alla Gazzetta Ufficiale 26 marzo 2001, n. 71: \n \u00abArt. 6-bis (Accesso mediante concorso pubblico al ruolo normale - comparti ordinario e aeronavale degli ufficiali). - 1. Gli ufficiali del ruolo normale - comparti ordinario e aeronavale, selezionati mediante concorso pubblico, sono tratti con il grado di sottotenente da coloro che hanno completato, con esito favorevole, il secondo anno di corso dell'Accademia della Guardia di finanza. \n 2. L'et\u00e0 per la partecipazione al concorso per l'ammissione all'Accademia della Guardia di finanza non pu\u00f2 essere inferiore a 17 anni e superiore a 22 anni alla data indicata nel bando di concorso. Il termine massimo di 22 anni \u00e8 elevato a 28 anni per gli ufficiali di complemento e gli ufficiali in ferma prefissata con almeno 18 mesi di servizio, gli appartenenti ai ruoli ispettori, sovrintendenti, appuntati e finanzieri, i finanzieri ausiliari, gli allievi marescialli, gli allievi finanzieri anche ausiliari del Corpo della guardia di finanza. \n 3. Nel limite delle riserve di posti di cui all'articolo 5, comma 4, nei concorsi per l'ammissione all'Accademia di cui al presente articolo, la determinazione del Comandante generale della guardia di finanza di cui all'articolo 5, comma 3, pu\u00f2 prevedere riserve di posti a favore dei diplomati presso le Scuole militari nella misura massima del 30 per cento dei posti disponibili. \n 4. Il ciclo formativo dell'ufficiale del ruolo normale in servizio permanente di cui al presente articolo \u00e8 a carattere universitario, per il conseguimento della laurea magistrale in discipline economico-giuridiche, ed \u00e8 articolato in: \n a) un corso di Accademia, di durata biennale, da frequentare nella qualit\u00e0 di allievo ufficiale; \n b) un corso di Applicazione, di durata triennale, da frequentare per due anni nel grado di sottotenente e per un anno nel grado di tenente. \n 5. I vincitori del concorso di cui all'articolo 6, comma 1, lettera a), sono ammessi alla frequenza del primo anno del corso di Accademia. La nomina a sottotenente avviene secondo l'ordine della graduatoria formata al termine del secondo anno del corso di Accademia. Al termine del corso di Applicazione \u00e8 determinata la nuova anzianit\u00e0 relativa dei tenenti. \n 6. Sono rinviati dal corso di Accademia e dal corso di Applicazione i frequentatori che: \n a) dichiarano, se allievi ufficiali, di rinunziare al corso; \n b) dimostrano di non possedere il complesso delle qualit\u00e0 e delle attitudini indispensabili per bene assolvere le funzioni del grado rivestito o a cui aspirano. \n 7. Nel caso di mancato superamento degli esami, quando non ricorrono le condizioni di cui al comma 6, \u00e8 consentito ripetere, nell'ambito dell'intero ciclo formativo, un solo anno del corso di Accademia o del corso di Applicazione. Il frequentatore che, per la seconda volta, non supera gli esami, \u00e8 rinviato dal corso. Coloro i quali risultano assenti all'ultima sessione di esami utile dell'anno di corso frequentato per cause documentate e indipendenti dalla propria volont\u00e0 o per effetto delle disposizioni di cui all'articolo 1494 del decreto legislativo 15 marzo 2010, n. 66 o agli articoli 16, 17, 32 e 47 del decreto legislativo 26 marzo 2001, n. 151, sono ammessi a ripetere l'anno di corso senza essere considerati ripetenti. L'ufficiale allievo ammesso a ripetere il terzo anno del corso di Applicazione a seguito di mancato superamento degli esami \u00e8 immesso in servizio con la medesima anzianit\u00e0 assoluta dei colleghi del corso con cui ha ultimato il ciclo formativo ed \u00e8 iscritto in ruolo secondo la graduatoria redatta al termine del quinquennio dello stesso corso. \n 8. Sono espulsi dal corso di Accademia e dal corso di Applicazione i frequentatori colpevoli di gravi infrazioni disciplinari. \n 9. Il frequentatore dei corsi di Accademia e di Applicazione di cui al comma 4, vincitore del concorso per i posti destinati al ruolo normale-comparto aeronavale, che perde in via definitiva l'idoneit\u00e0 psicofisica al volo o alla navigazione, prosegue, a domanda e previo parere favorevole del Comandante generale della guardia di finanza, il ciclo formativo previsto dal presente articolo permanendo nel ruolo normale - comparto aeronavale. \n 10. La domanda di cui al comma 9 deve essere presentata entro 60 giorni dalla data del provvedimento che ha accertato, in via definitiva, la perdita dell'idoneit\u00e0 psicofisica al volo o alla navigazione. In caso di mancata presentazione della domanda entro il termine indicato nel primo periodo, il frequentatore \u00e8 rinviato dal corso di Accademia ovvero dal corso di Applicazione a decorrere dal giorno successivo a quello di scadenza dello stesso termine. \n 11. Il rinvio o l'espulsione dal corso di Accademia o dal corso di Applicazione comporta il proscioglimento dalla ferma contratta e per l'ufficiale allievo il collocamento in congedo assoluto, fermo restando quanto previsto dal comma 13 per il personale gi\u00e0 appartenente alla Guardia di finanza. \n 12. Con decreto del Ministro dell'economia e delle finanze, da emanare ai sensi dell'articolo 17, comma 3, della legge 23 agosto 1988, n. 400, sono disciplinate le modalit\u00e0 di svolgimento dei corsi di Accademia e di Applicazione, ivi comprese quelle di formazione delle graduatorie di cui al comma 5, nonch\u00e9 le cause e le procedure di rinvio, ai sensi del comma 6, lettera b), e di espulsione ai sensi del comma 8. Le materie di studio e i relativi programmi sono stabiliti con determinazione del Comandante generale della guardia di finanza. \n 13. Gli allievi o gli ufficiali rinviati o espulsi non possono partecipare ai successivi concorsi di ammissione all'Accademia. Essi sono restituiti alla Forza armata per l'assolvimento di eventuali, residui obblighi di leva. Se all'atto dell'ammissione in Accademia erano gi\u00e0 in servizio nella Guardia di finanza, essi riassumono la precedente posizione di stato, fatta salva l'adozione nei loro confronti degli ulteriori occorrenti provvedimenti. Il periodo di durata del corso \u00e8, in tal caso, computato per intero ai fini dell'anzianit\u00e0 di servizio e di grado.\u00bb; \n \u00abArt. 6-ter (Accesso mediante concorso interno al ruolo normale - comparto speciale degli ufficiali). - 1. Al concorso di cui all'articolo 6, comma 1, lettera b), possono partecipare gli appartenenti alla Guardia di finanza, in servizio permanente, dei ruoli ispettori, sovrintendenti, appuntati e finanzieri, in possesso di laurea specialistica o magistrale prevista dal decreto di cui all'articolo 5, comma 2, che: \n a) abbiano almeno 30 anni di et\u00e0 e non abbiano superato il 45\u00b0 anno alla data indicata nel bando di concorso; \n b) abbiano riportato nell'ultimo biennio la qualifica finale non inferiore a \u00absuperiore alla media\u00bb o equivalente. \n 2. I vincitori del concorso di cui all'articolo 6, comma 1, lettera b), sono ammessi alla frequenza di un corso presso l'Accademia della Guardia di finanza di durata non inferiore a un anno, al termine del quale sono nominati sottotenenti del ruolo normale - comparto speciale e iscritti in ruolo secondo l'ordine della graduatoria di fine corso, con decorrenza successiva alla conclusione del medesimo corso. \n 3. Ai frequentatori del corso di cui al comma 2 si applicano, in quanto compatibili, le disposizioni di cui all'articolo 6-bis, commi 6, 7, 8, 11 e 13. Con il decreto di cui all'articolo 6-bis, comma 12, sono disciplinate le modalit\u00e0 di svolgimento del corso, ivi comprese quelle di formazione della graduatoria, nonch\u00e9 le cause e le procedure di rinvio ed espulsione dei frequentatori. Le materie di studio e i relativi programmi sono stabiliti con determinazione del Comandante generale della guardia di finanza. \n 4. Il frequentatore del corso di Accademia di cui al comma 2, vincitore del concorso ai sensi dell'articolo 6, comma 3, lettera b), che perde in via definitiva l'idoneit\u00e0 psicofisica al volo o alla navigazione prosegue il corso di cui al comma 2 permanendo nel ruolo normale - comparto speciale.\u00bb; \n \u00abArt. 9 (Ufficiali del ruolo tecnico-logistico-amministrativo). - 1. L'accesso al ruolo tecnico-logistico-amministrativo del Corpo della guardia di finanza avviene, con il grado di tenente, mediante concorso per titoli ed esami, al quale possono partecipare i cittadini in possesso di laurea specialistica o magistrale in discipline attinenti alla specialit\u00e0 per la quale concorrono o anche di ulteriori titoli di studio specialistici o abilitativi, individuati dal bando di concorso tra quelli previsti dal decreto di cui all'articolo 5, comma 2, che non abbiano superato il 32\u00b0 anno di et\u00e0. Per gli ispettori, i sovrintendenti, gli appuntati e i finanzieri del Corpo della guardia di finanza il limite massimo di et\u00e0 di cui al presente comma \u00e8 elevato a 45 anni. \n 2. I requisiti di cui al comma 1 devono essere posseduti, se non diversamente stabilito, alla data indicata nel bando di concorso. A parit\u00e0 di merito costituisce titolo preferenziale l'aver prestato servizio senza demerito nel Corpo della guardia di finanza. I candidati utilmente collocati nella graduatoria di merito del concorso di cui al comma 1 sono avviati alla frequenza di un corso della durata non inferiore a sei mesi e, previo conseguimento del giudizio di idoneit\u00e0 alla visita medica di incorporamento e sottoscrizione della prescritta ferma di servizio di cui all'articolo 11, nominati tenenti a decorrere dalla data di inizio del corso di formazione e iscritti in ruolo nell'ordine della graduatoria stessa. Gli effetti economici della nomina decorrono, in ogni caso, dalla data di effettivo incorporamento. Al termine del corso l'anzianit\u00e0 relativa dei tenenti \u00e8 rideterminata in base al punteggio conseguito nella graduatoria di fine corso. \n 3. Agli ufficiali frequentatori del corso tecnico-logistico-amministrativo si applicano, in quanto compatibili, le disposizioni di cui all'articolo 6-bis, commi 6, 7, 8, 11 e 13. \n 4. Con il regolamento di cui all'articolo 6-bis, comma 12, sono disciplinate le modalit\u00e0 di svolgimento del corso, ivi comprese quelle di formazione delle graduatorie, nonch\u00e9 le cause e le procedure di rinvio e di espulsione dei frequentatori. Le materie di studio ed i relativi programmi sono stabiliti con determinazione del Comandante Generale della Guardia di finanza. \n 4-bis. Gli ufficiali medici del ruolo tecnico-logistico-amministrativo accedono ai corsi di specializzazione unicamente ai sensi dell'articolo 35, comma 3, del decreto legislativo 17 agosto 1999, n. 368.\n Resta ferma la facolt\u00e0 del Corpo della guardia di finanza di autorizzare, a domanda dell'interessato, la prosecuzione del corso di specializzazione avviato prima dell'assunzione in servizio presso il medesimo Corpo secondo le modalit\u00e0 previste dall'articolo 40, comma 2, del decreto legislativo 17 agosto 1999, n. 368.\u00bb. \n - La legge 23 aprile 1959, n. 189, recante: \u00abOrdinamento del Corpo della guardia di finanza\u00bb, \u00e8 stata pubblicata nella Gazzetta Ufficiale 24 aprile 1959, n. 98. \n - Il decreto del Presidente della Repubblica 29 gennaio 1999, n. 34, concernente: \u00abRegolamento recante norme per la determinazione della struttura ordinativa del Corpo della Guardia di finanza, ai sensi dell'articolo 27, commi 3 e 4, della legge 27 dicembre 1997, n. 449\u00bb, \u00e8 stato pubblicato nella Gazzetta Ufficiale 23 febbraio 1999, n. 44. \n - Il decreto legislativo 19 marzo 2001, n. 68, recante: \u00abAdeguamento dei compiti della Guardia di Finanza, a norma dell'articolo 4 della legge 31 marzo 2000, n. 78\u00bb, \u00e8 stato pubblicato nel Supplemento Ordinario n. 59 alla Gazzetta Ufficiale 26 marzo 2001, n. 71. \n - Il decreto legislativo 26 marzo 2001, n. 151, recante: \u00abTesto unico delle disposizioni legislative in materia di tutela e sostegno della maternit\u00e0 e della paternit\u00e0, a norma dell'articolo 15 della legge 8 marzo 2000, n. 53\u00bb, \u00e8 stato pubblicato nel Supplemento Ordinario n. 93 alla Gazzetta Ufficiale 26 aprile 2001, n. 96. \n - Il decreto ministeriale 5 marzo 2004, n. 94, recante: \u00abRegolamento concernente le modalit\u00e0 di svolgimento dei corsi di formazione per l'accesso ai ruoli normale, aereonavale, speciale e tecnico-logistico-amministrativo degli ufficiali della Guardia di finanza, ivi comprese quelle di formazione delle graduatorie, nonch\u00e9 le cause e le procedure di rinvio e di espulsione\u00bb, \u00e8 stato pubblicato nella Gazzetta Ufficiale 13 aprile 2004, n. 86. \n - Il decreto ministeriale 22 ottobre 2004, n. 270, recante: \u00abModifiche al regolamento recante norme concernenti l'autonomia didattica degli atenei, approvato con decreto ministeriale 3 novembre 1999, n. 509 del Ministro dell'universit\u00e0 e della ricerca scientifica e tecnologica\u00bb, \u00e8 stato pubblicato nella Gazzetta Ufficiale 12 novembre 2004, n. 266. \n - Il decreto legislativo 15 marzo 2010, n. 66, recante: \u00abCodice dell'ordinamento militare\u00bb, \u00e8 stato pubblicato nel Supplemento Ordinario n. 84 alla Gazzetta Ufficiale 8 maggio 2010, n. 106. \n - Il decreto del Presidente della Repubblica 15 marzo 2010, n. 90, recante: \u00abTesto unico delle disposizioni regolamentari in materia di ordinamento militare, a norma dell'articolo 14 della legge 28 novembre 2005, n. 246\u00bb, \u00e8 stato pubblicato nel Supplemento Ordinario n. 131 alla Gazzetta Ufficiale 18 giugno 2010, n. 140. \n - Il decreto legislativo 29 maggio 2017, n. 95, recante: \u00abDisposizioni in materia di revisione dei ruoli delle Forze di polizia, ai sensi dell'articolo 8, comma 1, lettera a), della legge 7 agosto 2015, n. 124, in materia di riorganizzazione delle amministrazioni pubbliche\u00bb, \u00e8 stato pubblicato nel Supplemento Ordinario n. 30 alla Gazzetta Ufficiale 22 giugno 2017, n. 143. \n - Il decreto legislativo 5 ottobre 2018, n. 126, recante: \u00abDisposizioni integrative e correttive, a norma dell'articolo 8, comma 6, della legge 7 agosto 2015, n. 124, al decreto legislativo 29 maggio 2017, n. 95, recante: \"Disposizioni in materia di revisione dei ruoli delle Forze di polizia, ai sensi dell'articolo 8, comma 1, lettera a), della legge 7 agosto 2015, n. 124, in materia di riorganizzazione delle amministrazioni pubbliche\"\u00bb, \u00e8 stato pubblicato nel Supplemento Ordinario n. 51 alla Gazzetta Ufficiale 2 novembre 2018, n. 255. \n - Il decreto legislativo 27 dicembre 2019, n. 172, recante: \u00abDisposizioni integrative e correttive, a norma dell'articolo 1, commi 2 e 3, della legge 1\u00b0 dicembre 2018, n. 132, al decreto legislativo 29 maggio 2017, n. 95, recante: \"Disposizioni in materia di revisione dei ruoli delle Forze di polizia, ai sensi dell'articolo 8, comma 1, lettera a), della legge 7 agosto 2015, n. 124, in materia di riorganizzazione delle amministrazioni pubbliche\"\u00bb, \u00e8 stato pubblicato nel Supplemento Ordinario n. 8 alla Gazzetta Ufficiale 5 febbraio 2020, n. 29. \n - Il decreto-legge 14 agosto 2020, n. 104, recante: \u00abMisure urgenti per il sostegno e il rilancio dell'economia\u00bb, convertito, con modificazioni, dalla legge 13 ottobre 2020, n. 126 \u00e8 stato pubblicato nella Gazzetta Ufficiale 14 agosto 2020, n. 203, S.O. \n\n Note all'art. 1: \n - Il titolo del decreto ministeriale 5 marzo 2004, n. 94, come modificato dal presente decreto, \u00e8 il seguente:  \u00abRegolamento concernente le modalit\u00e0 di svolgimento dei corsi di formazione per l'accesso ai ruoli normale e tecnico-logistico-amministrativo degli ufficiali della Guardia di finanza, ivi comprese quelle di formazione delle graduatorie, nonch\u00e9 le cause e le procedure di rinvio e di espulsione.\u00bb. \n - Si riporta il testo degli artt. 2, 8, 9, 14, 15, 16, 17, 19, 21, 22, 24, 25, 26, 27, 28, 29,31 e 33 del citato decreto ministeriale 5 marzo 2004, n. 94, come modificato dal presente decreto: \n \u00abArt. 2 (Bandiera d'Istituto). - 1. L'Accademia della Guardia di finanza ha in dotazione la bandiera d'Istituto militare, il cui alfiere \u00e8 il tenente del terzo anno di applicazione pi\u00f9 anziano\u00bb. \n \u00abArt. 8 (Effetti dell'arruolamento). - 1. I vincitori di concorso ammessi a frequentare i corsi di Accademia di durata biennale per la formazione di ufficiali del ruolo normale - comparti ordinario e aeronavale, all'atto dell'arruolamento assumono la qualifica di \"allievo ufficiale\", previa rinuncia al grado eventualmente rivestito nelle Forze armate o nel Corpo della Guardia di finanza. \n 2. La qualifica di allievo ufficiale \u00e8 conservata fino alla nomina a sottotenente. L'allievo ufficiale \u00e8 equiparato per stato giuridico all'allievo finanziere. \n 3. I frequentatori dei corsi sono iscritti, con oneri a carico della Guardia di finanza, ai corsi per la formazione degli ufficiali del Corpo eventualmente attivati dalle universit\u00e0 convenzionate con l'Accademia.\u00bb. \n \u00abArt. 9 (Licenze). - 1. Nei periodi di interruzione delle attivit\u00e0 formative, l'allievo fruisce di licenza ordinaria per la durata stabilita dal calendario di massima dell'anno accademico. Per l'allievo che durante la frequenza dei corsi conserva il grado rivestito nella Guardia di finanza, detti periodi sono computati nel calcolo dei giorni di licenza ordinaria eventualmente spettanti in relazione alla propria anzianit\u00e0 di servizio. \n 2. (abrogato) \n 3. (abrogato) \n 4. L'allievo ammesso a ripetere l'anno ai sensi dell'articolo 25 \u00e8 posto in licenza straordinaria con assegni dalla data di termine degli esami di seconda sessione sino alla data di inizio del nuovo anno accademico. \n 5. L'allievo ammesso a recuperare l'anno ai sensi dell'articolo 26, comma 1, \u00e8 posto in licenza straordinaria senza assegni per il periodo intercorrente tra la data nella quale \u00e8 cessata la causa che ha determinato l'assenza o l'inidoneit\u00e0 e quella di inizio del nuovo anno accademico. \n 5-bis. Qualora l'assenza o l'inidoneit\u00e0 che determina il recupero dell'anno ai sensi dell'articolo 26, comma 1, derivi da malattia dipendente da causa di servizio, l'allievo, per il medesimo periodo di cui al comma 5 del presente articolo, \u00e8 collocato in licenza straordinaria con il trattamento economico previsto per il grado o lo stato giuridico rivestito.\u00bb. \n \u00abArt. 14 (Programma dei corsi). - 1. Il programma di ciascun corso \u00e8 definito dall'ordinamento didattico-addestrativo in relazione agli obiettivi formativi da perseguire, che tengono conto dell'esigenza di garantire un'adeguata preparazione tecnico-professionale e formazione militare dell'ufficiale della Guardia di finanza. \n 2. Il documento di cui al precedente comma comprende, specificandone i relativi programmi, le attivit\u00e0 didattiche, le attivit\u00e0 addestrative interne ed esterne e le attivit\u00e0 tecnico-applicative, la pratica ginnico-sportiva e le ulteriori attivit\u00e0 necessarie al conseguimento dei previsti scopi formativi. \n 3. L'ordinamento didattico-addestrativo indica altres\u00ec le aree di valutazione ai sensi dell'articolo 16, nonch\u00e9 gli insegnamenti ad esame finale ed a scrutinio di ciascun corso. \n 4. Le attivit\u00e0 didattiche sono affidate a docenti civili e militari in servizio e in congedo. Le attivit\u00e0 addestrative e ginnico-sportive sono affidate ad istruttori qualificati ed a personale militare.\u00bb. \n \u00abArt. 15 (Consiglio dei docenti). - 1. Per ciascun corso \u00e8 istituito un \"consiglio dei docenti\", presieduto dal Comandante dell'Accademia e composto dagli insegnanti titolari delle attivit\u00e0 didattiche o, in caso di impedimento, da insegnanti aggiunti da questi delegati. \n 2. Il consiglio, fatte salve, ove previste, le attribuzioni dei competenti organi universitari: \n a) fornisce indicazioni in ordine all'indirizzo didattico degli insegnamenti e valuta l'adeguatezza dei relativi programmi ed il loro coordinamento; \n b) formula proposte sull'organizzazione e qualit\u00e0 delle attivit\u00e0 didattiche e sui criteri di valutazione; \n c) stabilisce, per gli insegnamenti ad esame finale, le modalit\u00e0 di accertamento del profitto ed il calendario delle prove; \n d) esprime pareri non vincolanti in merito alle proposte di modifica dell'ordinamento didattico. \n 3. Il consiglio viene convocato ogni volta che il Comandante dell'Accademia lo ritenga necessario, ovvero a richiesta di un docente titolare del corso, per prendere in esame questioni concernenti le suddette competenze e, comunque, almeno una volta all'anno. \n 4. Partecipa alle riunioni del consiglio il capo dell'ufficio addestramento e studi. L'ufficiale preposto all'ufficio addestramento e studi espleta le funzioni di segretario. \n 5. Gli argomenti trattati dal consiglio sono fatti constare in apposito verbale.\u00bb. \n \u00abArt. 16 (Oggetto della valutazione). - 1. Formano oggetto di valutazione, secondo le prescrizioni contenute nell'ordinamento didattico-addestrativo di ciascun corso e le modalit\u00e0 riportate nei successivi articoli, l'attitudine militare o professionale, il profitto negli studi, ivi compresa la conoscenza delle lingue straniere, il rendimento nelle esercitazioni militari e nell'addestramento ginnico sportivo. \n 2. Il rendimento nelle aree di valutazione di cui al comma 1 \u00e8 espresso in voti da 1 a 30 ovvero con giudizio di idoneit\u00e0 per la conoscenza delle lingue straniere per i frequentatori del primo anno dei corsi di Accademia e per il rendimento nell'addestramento ginnico sportivo per i frequentatori dei corsi di formazione di durata annuale o inferiore all'anno. \n 3. (abrogato).\u00bb. \n \u00abArt. 17 (Valutazione dell'attitudine militare e professionale). - 1. La valutazione dell'attitudine militare \u00e8 espressa nei confronti degli allievi dei corsi di Accademia ed \u00e8 riferita al complesso delle qualit\u00e0 morali e di carattere dell'allievo ed alle sue doti intellettuali ovvero alla sua motivazione e disposizione complessiva alla vita militare desunta dal senso della disciplina e dal senso del dovere e della responsabilit\u00e0. \n 2. La valutazione dell'attitudine professionale \u00e8 espressa nei confronti degli allievi dei corsi di applicazione e dei corsi di formazione per ufficiali del ruolo tecnico-logistico-amministrativo, del ruolo normale - comparto speciale e dei corsi straordinari, ove istituiti.\n La valutazione \u00e8 riferita al complesso delle qualit\u00e0 morali e di carattere dell'allievo e alle sue doti intellettuali ovvero alla sua motivazione e disposizione complessiva all'esercizio delle funzioni dell'ufficiale della Guardia di finanza desunta dalla preparazione professionale, dall'attitudine all'esercizio del comando e dal rendimento nelle attivit\u00e0 tecnico-applicative. \n 3. La valutazione dell'attitudine militare e dell'attitudine professionale \u00e8 espressa da una commissione presieduta dal Comandante dell'Accademia e composta dagli ufficiali gerarchicamente sovraordinati all'allievo da valutare. \n 4. La commissione che valuta l'attitudine militare e professionale si riunisce almeno due volte per ciascun anno di corso per verificarne l'andamento, fatto salvo quanto disposto dall'articolo 29, comma 1, lettera a).\u00bb. \n \u00abArt. 19 (Sessioni d'esame). - 1. Per ciascun anno accademico sono previste due sessioni d'esame, la prima al termine delle attivit\u00e0 didattiche, la seconda prima della conclusione dell'anno accademico. \n 2. Supera l'esame ovvero lo scrutinio l'allievo che riporti un voto non inferiore a 18 trentesimi ovvero abbia conseguito gli obiettivi formativi relativi alle materie la cui conoscenza \u00e8 valutata con giudizio di idoneit\u00e0 ai sensi dell'articolo 16, comma 2. Nel caso di insegnamenti a scrutinio, il voto dello scrutinio \u00e8 dato dalla media aritmetica, calcolata sino alla frazione di millesimo, dei voti conseguiti durante l'anno. Nel caso di insegnamenti con esami a prove successive, l'esame si conclude con l'attribuzione di un unico voto che tiene conto del rendimento nelle singole prove d'esame. \n 3. L'allievo che non supera l'esame ovvero lo scrutinio fino ad un massimo di tre materie d'insegnamento in prima sessione \u00e8 rimandato alla seconda sessione per le materie non superate. Nel computo delle tre materie rientrano anche le lingue straniere. \n 4. L'allievo che, senza giustificato motivo, non si presenti all'esame, viene considerato non idoneo nella relativa materia d'insegnamento e, agli effetti del computo del punto di classificazione annuale, gli \u00e8 attribuito un voto pari a 1 trentesimo. \n 5. L'allievo che, per malattia od altra causa indipendente dalla sua volont\u00e0, non abbia potuto essere scrutinato per insufficiente numero di valutazioni conseguite nell'anno o non abbia potuto fruire in tutto o in parte della prima sessione d'esame, \u00e8 ammesso a sostenere le prove, nelle materie nelle quali non abbia potuto sostenere l'esame o lo scrutinio, in seconda sessione. Tali materie non sono computate nel calcolo di cui al comma 3. \n 6. Nei casi in cui l'impedimento a sostenere gli esami \u00e8 determinato da malattia, questa \u00e8 di volta in volta accertata dal Capo ufficio sanitario dell'Accademia.\n Per gli esami portati a termine il successivo accertamento di malattia non costituisce motivo di impedimento all'attribuzione del voto d'esame ovvero del giudizio di idoneit\u00e0, nonch\u00e9 di annullamento della valutazione eventualmente gi\u00e0 espressa. \n 7. L'allievo assente che non possa, per malattia o per altra causa indipendente dalla sua volont\u00e0, rientrare in Accademia per sostenere gli esami, deve far constare l'impedimento mediante idonea documentazione.\u00bb. \n \u00abArt. 21 (Commissioni d'esame). - 1. Le commissioni d'esame per gli insegnamenti affidati a docenti universitari sono nominate dal Comandante dell'Accademia e sono composte da almeno due docenti della materia dei quali uno \u00e8 il titolare dell'insegnamento, quale presidente, e da un ufficiale della Guardia di finanza. \n 2. Le commissioni d'esame per gli insegnamenti a carattere tecnico-operativo sono nominate dal Comandante dell'Accademia, e sono composte da almeno due docenti della materia dei quali uno \u00e8 il titolare dell'insegnamento, quale presidente, e da un ufficiale della Guardia di finanza. In caso di impedimento del titolare, le funzioni di presidente sono svolte da un docente aggiunto, individuato dal Comandante dell'Accademia. \n 3. Qualora gli insegnamenti prevedano pi\u00f9 prove d'esame, la relativa commissione provvede alla valutazione delle singole prove, compresa l'eventuale prova scritta. \n 4. Il voto d'esame \u00e8 attribuito dalla commissione collegialmente. L'attribuzione della lode \u00e8 subordinata alla valutazione unanime della commissione stessa.\u00bb. \n \u00abArt. 22 (Valutazione del rendimento nelle esercitazioni militari). - 1. La valutazione del rendimento nelle esercitazioni militari \u00e8 espressa nei confronti degli allievi dei corsi di Accademia ed \u00e8 riferita alle capacit\u00e0 ed all'impegno dimostrati nell'istruzione formale, nella pratica d'armi e nell'addestramento al tiro, nelle esercitazioni militari esterne, nonch\u00e9 durante la partecipazione a cerimonie militari e ad attivit\u00e0 applicative a contenuto tecnico-operativo. \n 2. Nei confronti degli allievi del ruolo normale - comparto aeronavale la valutazione del rendimento nelle esercitazioni militari \u00e8 espressa in ciascun anno del ciclo formativo e tiene conto, in particolare, dei risultati conseguiti nel corso delle attivit\u00e0 addestrative di specializzazione. \n 3. La valutazione del rendimento nelle esercitazioni militari \u00e8 espressa da una commissione presieduta dal Comandante dell'Accademia e composta dagli ufficiali gerarchicamente sovraordinati all'allievo da valutare. \n 4. La commissione che valuta il rendimento nelle esercitazioni militari si riunisce almeno due volte per ciascun anno di corso per verificarne l'andamento, fatto salvo quanto disposto dall'articolo 29, comma 1, lettera b).\u00bb. \n \u00abArt. 24 (Valutazione della conoscenza delle lingue straniere). - 1. Per il primo anno dei corsi di formazione di durata pluriennale, con determinazione del Comandante generale della Guardia di finanza sono stabilite soglie minime di idoneit\u00e0 nonch\u00e9 modalit\u00e0 e criteri di valutazione della conoscenza delle lingue straniere. \n 2. (abrogato) \n 3. (abrogato)\u00bb. \n \u00abArt. 25 (Ripetizione dell'anno di corso). - 1.\n Ripete l'anno di corso l'allievo che, nell'ambito delle aree di valutazione previste dall'ordinamento didattico-addestrativo del corso: \n a) non ha superato pi\u00f9 di tre esami ovvero scrutini in prima sessione; \n b) non ha superato anche un solo esame ovvero un solo scrutinio in seconda sessione; \n c) al termine dell'anno di corso ha conseguito una media complessiva inferiore a 18 trentesimi nel profitto degli studi. \n 1-bis. Per il primo anno dei corsi di formazione di durata pluriennale, tra gli esami ovvero gli scrutini di cui al comma 1, lettere a) e b), sono compresi quelli relativi alle lingue straniere \n 2. Gli esami e gli scrutini superati dall'allievo nell'anno in cui si \u00e8 verificata almeno una delle cause di ripetizione di cui al comma 1 e le relative votazioni sono privi di effetto ai fini del corso di studi universitari al quale \u00e8 iscritto ai sensi dell'articolo 8, comma 3. \n 3. Nei casi di cui al comma 1, l'allievo frequentatore dei corsi di durata annuale o inferiore all'anno non supera l'anno di corso ed \u00e8 rinviato dall'Accademia ai sensi dell'articolo 29.\u00bb. \n \u00abArt. 26 (Recupero dell'anno di corso). - 1.\n L'allievo che, per malattia o altra causa documentata ed indipendente dalla propria volont\u00e0, compreso lo stato di gravidanza ovvero la maternit\u00e0 o paternit\u00e0, sia assente o non idoneo a svolgere tutte le attivit\u00e0 di servizio dell'Istituto per un periodo, anche non continuativo, complessivamente superiore a settantacinque giorni dell'anno accademico o che, per le stesse ragioni, non abbia potuto fruire in tutto o in parte le due sessioni d'esame, ovvero che abbia superato il limite di giorni stabilito dall'articolo 10, comma 4, \u00e8 ammesso a recuperare l'anno di corso. Nel computo del periodo di assenza sono esclusi soltanto i giorni coincidenti con le interruzioni collettive delle attivit\u00e0, stabilite per gli allievi dello stesso anno di corso. In tale evenienza, l'allievo, una volta ultimato il ciclo formativo quinquennale, viene immesso in servizio con la medesima anzianit\u00e0 dei colleghi del corso cui originariamente apparteneva. La relativa posizione di graduatoria nell'ambito del corso originario viene determinata sulla base del punto di classificazione finale riportato al termine del periodo di formazione. Per gli allievi frequentatori dei corsi di durata annuale o inferiore all'anno il periodo di assenza non pu\u00f2 essere superiore a un quinto della durata del corso stesso. \n 2. L'allievo ammesso a recuperare l'anno ai sensi del comma 1 partecipa a tutte le attivit\u00e0 accademiche con l'esonero dal sostenimento degli esami e degli scrutini eventualmente gi\u00e0 superati. \n 3. Ove ricorrano le circostanze di cui al comma 1, l'allievo del corso di durata annuale o inferiore all'anno \u00e8 ammesso alla frequenza del primo corso utile della medesima natura di quello nel quale si \u00e8 verificata l'assenza o l'inidoneit\u00e0. L'ammissione \u00e8 disposta, a domanda dell'interessato, dal Comandante generale della Guardia di finanza, semprech\u00e8 ricorrano i requisiti previsti per la partecipazione al relativo concorso. In tale evenienza, l'allievo frequentatore del corso per: \n a) la nomina a ufficiale del ruolo normale - comparto speciale, al termine del corso di formazione, \u00e8 immesso in servizio con la medesima anzianit\u00e0 assoluta, ai soli fini giuridici, dei colleghi del corso a cui originariamente apparteneva. La relativa posizione di graduatoria nell'ambito del corso originario \u00e8 determinata sulla base del punto di classificazione finale riportato al termine del periodo di formazione; \n b) ufficiali del ruolo tecnico-logistico-amministrativo, al termine del corso di formazione, \u00e8 iscritto in ruolo, previa rideterminazione dell'anzianit\u00e0 relativa con riferimento al corso originario, sulla base del punto di classificazione finale riportato al termine del periodo di formazione.\u00bb. \n \u00abArt. 27 (Classificazione annuale). - 1. Al termine dell'anno accademico \u00e8 assegnato ad ogni allievo un punto di classificazione per la formazione della graduatoria. \n 2. Il punto di classificazione \u00e8 dato dalla media aritmetica, calcolata sino alla frazione di millesimo, dei voti riportati nell'attitudine militare o professionale, negli esami finali e negli scrutini delle materie di insegnamento, nell'addestramento ginnico sportivo e nelle esercitazioni militari in base alle prescrizioni dell'ordinamento didattico-addestrativo del corso. Il voto di attitudine militare o professionale partecipa alla formazione del punto di classificazione annuale con coefficiente tre. Per gli insegnamenti superati in seconda sessione, il voto preso in considerazione per la formazione del punto di classificazione annuale \u00e8 dato dalla media aritmetica, calcolata sino alla frazione di millesimo, dei voti conseguiti in prima ed in seconda sessione. \n 3. Tale media, espressa in trentesimi, \u00e8 convertita in centesimi ed \u00e8 ricavata sino alla frazione di millesimo. \n 3-bis. Per i corsi di durata annuale o inferiore all'anno, la valutazione dell'addestramento ginnico sportivo non concorre alla formazione del calcolo del punto di classificazione, ai sensi dei commi 2 e 3. \n 4. (abrogato) \n 5. (abrogato) \n 6. Al termine di ciascun anno accademico, l'ufficio addestramento e studi forma la graduatoria degli allievi sulla base del punto di classificazione annuale. \n 7. A parit\u00e0 di punto di classificazione \u00e8 data la precedenza al frequentatore con il voto pi\u00f9 alto in attitudine militare o professionale. In caso di ulteriore parit\u00e0, \u00e8 data precedenza al frequentatore meglio classificato nella graduatoria del precedente anno ovvero, per la formazione della graduatoria del primo anno di accademia, in quella redatta al termine del concorso di ammissione.\u00bb. \n \u00abArt. 28 (Formazione della graduatoria annuale). - 1.\n L'anzianit\u00e0 relativa dei frequentatori in ciascun anno di corso \u00e8 determinata come segue: \n a) la graduatoria degli allievi del 1\u00b0 anno del corso di Accademia \u00e8 data dalla graduatoria di ingresso; \n b) la graduatoria degli allievi del 2\u00b0 anno del corso di Accademia \u00e8 data dalla graduatoria formata al termine del 1\u00b0 anno del corso di Accademia; \n c) la graduatoria degli allievi del 1\u00b0 anno del corso di applicazione \u00e8 data dalla graduatoria formata dalla media aritmetica dei punti di classificazione annuale conseguiti al termine del 1\u00b0 e del 2\u00b0 anno del corso di Accademia. La nomina a sottotenente ha luogo secondo l'ordine di tale graduatoria; \n d) la graduatoria degli allievi del 2\u00b0 anno del corso di applicazione \u00e8 data dalla graduatoria formata dalla media aritmetica tra il punto di classificazione di cui alla lettera c) e il punto di classificazione annuale conseguito al termine del 1\u00b0 anno del corso di applicazione; \n e) la graduatoria degli allievi del 3\u00b0 anno del corso di applicazione \u00e8 data dalla media aritmetica tra il punto di classificazione di cui alla lettera c), il punto di classificazione annuale conseguito al termine del 1\u00b0 anno del corso di applicazione e il punto di classificazione annuale conseguito al termine del 2\u00b0 anno del corso di applicazione. La promozione a tenente ha luogo secondo l'ordine di tale graduatoria; \n f) la graduatoria degli allievi al termine del 3\u00b0 anno del corso di applicazione \u00e8 data dalla media aritmetica tra il punto di classificazione di cui alla lettera c), il punto di classificazione annuale conseguito al termine del 1\u00b0 anno del corso di applicazione, il punto di classificazione annuale conseguito al termine del 2\u00b0 anno del corso di applicazione e il punto di classificazione annuale conseguito al termine del 3\u00b0 anno del corso di applicazione. Al termine del ciclo formativo quinquennale \u00e8 determinata la nuova anzianit\u00e0 relativa dei tenenti secondo l'ordine di tale graduatoria. \n 2. L'allievo che ripete ovvero recupera l'anno \u00e8 inserito nel corso che deve ripetere ovvero recuperare in base al punto: \n a) riportato nel concorso di ammissione, per la ripetizione ovvero il recupero del 1\u00b0 anno di Accademia e per il recupero del corso di durata annuale o inferiore all'anno; \n b) di classificazione annuale conseguito nel precedente anno accademico, per la ripetizione ovvero il recupero degli altri anni di corso. \n 2. L'allievo frequentatore dei corsi di durata annuale o inferiore all'anno, fatta eccezione per l'ufficiale allievo reclutato ai sensi dell'articolo 9 del decreto legislativo 19 marzo 2001, n. 69, all'atto della nomina ad ufficiale \u00e8 iscritto in ruolo in base alla graduatoria al termine del corso. Qualora abbia frequentato il corso da ufficiale, l'anzianit\u00e0 relativa viene rideterminata in base alla graduatoria al termine del corso.\u00bb. \n \u00abArt. 29 (Rinvio). - 1. Sono rinviati dall'Accademia gli allievi che dimostrano di non possedere il complesso delle qualit\u00e0 e delle attitudini indispensabili per bene assolvere le funzioni del grado rivestito o cui aspirano, ai sensi dell'articolo 6-bis, comma 6, lettera b), del decreto legislativo 19 marzo 2001, n. 69. Sono considerati tali gli allievi che: \n a) non riportano un voto pari o superiore a 18 trentesimi nell'attitudine militare o professionale, la cui valutazione \u00e8 effettuata in qualsiasi fase dell'anno di corso ovvero del corso e comunque al termine dello stesso; \n b) al termine dell'anno di corso ovvero del corso non riportano un voto pari o superiore a 18 trentesimi nelle esercitazioni militari; \n c) al termine dell'anno di corso non riportano un voto pari o superiore a 18 trentesimi nell'addestramento ginnico sportivo ovvero al termine del corso, per i frequentatori dei corsi di durata annuale o inferiore all'anno, non hanno superato le prove di efficienza fisica. \n 2. Sono altres\u00ec rinviati dall'Accademia gli allievi che: \n a) non sottoscrivono il previsto obbligo di servizio ai sensi dell'articolo 11 del decreto legislativo 19 marzo 2001, n. 69; \n b) dichiarano di rinunciare al corso, se allievi ufficiali, durante la frequenza del biennio di Accademia, ovvero, se frequentatori degli altri corsi di formazione, entro il termine del corso; \n c) riportano una inidoneit\u00e0 permanente al servizio. \u00c8 equiparata ad essa l'inidoneit\u00e0 incondizionata al servizio per un periodo ininterrotto superiore ad un anno o per diversi periodi che, sommati, superino l'anno, determinata da malattie non diagnosticate alla visita medica di ammissione od insorte in seguito. Per i corsi di durata annuale o inferiore all'anno, il limite di un anno \u00e8 ridotto ad un periodo pari a un terzo della durata del corso stesso. Nel computo degli anzidetti periodi non si considerano i giorni coincidenti con le interruzioni collettive delle attivit\u00e0; \n d) perdono in via definitiva l'idoneit\u00e0 psicofisica al volo o alla navigazione, qualora frequentatori dei corsi di formazione per ufficiali del ruolo normale - comparto aeronavale, e non proseguono il ciclo formativo ai sensi dell'articolo 6-bis, commi 9 e 10, del decreto legislativo 19 marzo 2001, n. 69; \n e) non sono ammessi all'anno successivo ai sensi dell'articolo 25 per la seconda volta nell'ambito del ciclo formativo quinquennale; \n f) (soppressa) \n g) non superano i corsi di formazione di durata annuale o inferiore all'anno ai sensi dell'articolo 25, comma 3, fatta salva la facolt\u00e0 prevista dall'articolo 26, comma 3. \n 2-bis. L'ufficiale allievo ammesso a ripetere il terzo anno del corso di applicazione a seguito di mancato superamento degli esami \u00e8 immesso in servizio con la medesima anzianit\u00e0 assoluta dei colleghi del corso con cui ha ultimato il ciclo formativo ed \u00e8 iscritto in ruolo secondo la graduatoria redatta al termine del quinquennio dello stesso corso. \n 3. Il provvedimento di rinvio \u00e8 adottato con determinazione del Comandante generale al verificarsi di una delle cause di cui ai commi 1 e 2. \n 4. (abrogato).\u00bb. \n \u00abArt. 31 (Procedura di espulsione). - 1. Il Comandante dei corsi, qualora ritenga che il verificarsi delle condizioni di cui all'articolo 30 denoti grave insufficienza delle qualit\u00e0 morali e di carattere necessarie per completare l'iter formativo ovvero arrechi pregiudizio al prestigio del Corpo o all'immagine dell'Istituto nonch\u00e9 al progetto formativo, formula motivata proposta di avvio del procedimento di espulsione. \n 2. Il Comandante dell'Accademia, effettuato il controllo di legittimit\u00e0: \n a) avvia, con immediatezza, il procedimento dandone comunicazione all'interessato avvisandolo, nel contempo, della facolt\u00e0 a lui riconosciuta, entro quindici giorni, di prendere visione degli atti e di presentare memorie; \n b) nomina una commissione, composta dal Capo di Stato maggiore dell'Accademia, quale presidente, e da altri due ufficiali. \n 3. L'allievo \u00e8 avvisato della facolt\u00e0 di partecipare alla seduta della commissione, di farsi assistere da un militare di grado inferiore a quello rivestito dal presidente della commissione e di produrre memorie e rilasciare dichiarazioni. \n 4. La commissione prende cognizione degli atti e delle eventuali memorie e dichiarazioni rese dall'allievo e predispone una relazione finale contenente valutazioni e proposte, obbligatorie ma non vincolanti. Il Comandante dell'Accademia ed il Generale Ispettore esprimono in merito il loro motivato parere.\u00bb. \n \u00abArt. 33 (Effetti dei provvedimenti di rinvio e di espulsione). - 1. Fermo quanto previsto dall'articolo 6-bis, comma 13, del decreto legislativo 19 marzo 2001, n. 69, il rinvio o l'espulsione dall'Accademia comporta il proscioglimento della ferma contratta e, per l'ufficiale allievo, il collocamento in congedo assoluto.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-21&atto.codiceRedazionale=24G00048&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:28:30.101993"}
{"text": "\n\n\nArt. 2\n Disposizioni transitorie\n\n\n1. Le disposizioni del presente regolamento si applicano a decorrere dall'anno accademico che ha inizio in data successiva a quella dell'entrata in vigore del presente provvedimento. \n\n\n\n2. In deroga al comma 1, per i frequentatori del 3\u00b0, 4\u00b0 e 5\u00b0 anno del corso di formazione in atto alla data di efficacia delle disposizioni di cui al presente regolamento, non trovano applicazione, fino alla conclusione del rispettivo ciclo formativo quinquennale, le disposizioni di cui all'articolo 1, comma 1, lettere m), o), nn. 1) e 2), r), s), t), v), z), n. 1), e aa), n. 1.2). \n\n\n\n3. Per le finalit\u00e0 di cui al comma 2, i riferimenti al terzo anno del corso di Accademia e al primo e secondo anno del corso di applicazione, contenuti nel decreto del Ministro dell'economia e delle finanze 5 marzo 2004, n. 94, nella formulazione in vigore il giorno antecedente alla data di cui al comma 1, si intendono effettuati, rispettivamente, al 3\u00b0, 4\u00b0 e 5\u00b0 anno del corso di formazione. \n\n\n\n Note all'art. 2: \n - Per il decreto ministeriale 5 marzo 2004, n. 94, si veda nelle note alle premesse. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-21&atto.codiceRedazionale=24G00048&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:28:34.209199"}
{"text": "\n\n\nArt. 3\n Clausola di neutralit\u00e0 finanziaria\n\n\n1. All'attuazione delle disposizioni del presente regolamento si provvede nell'ambito delle risorse umane, strumentali e finanziarie disponibili a legislazione vigente e senza nuovi o maggiori oneri a carico della finanza pubblica. \n\n\n\nIl presente decreto, munito del sigillo dello Stato, sar\u00e0 inserito nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarlo e di farlo osservare. \n Roma, 10 gennaio 2024 \n\nIl presente decreto, munito del sigillo dello Stato, sar\u00e0 inserito nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarlo e di farlo osservare.\nRoma, 10 gennaio 2024 Il Ministro: Giorgetti\nVisto, il Guardasigilli: Nordio Registrato alla Corte dei conti il 27 febbraio 2024 Ufficio di controllo sugli atti del Ministero dell'economia e delle\nfinanze, n. 94\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-21&atto.codiceRedazionale=24G00048&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:28:38.297332"}
{"text": "\nIL MINISTRO DEGLI AFFARI ESTERI\n\nE DELLA COOPERAZIONE INTERNAZIONALE\n\n\n\n\nViste le direttive 2014/23/UE, 2014/24/UE e 2014/25/UE del Parlamento europeo e del Consiglio, del 26 febbraio 2014, sull'aggiudicazione dei contratti di concessione, sugli appalti pubblici e sulle procedure d'appalto degli enti erogatori nei settori dell'acqua, dell'energia, dei trasporti e dei servizi postali;\n\n\n\n\n\n\nVista la legge 21 giugno 2022, n. 78, recante delega al Governo in materia di contratti pubblici;\n\n\n\n\n\n\nVisto il decreto legislativo 31 marzo 2023, n. 36, ed in particolare gli articoli 13, comma 4 e 45;\n\n\n\n\n\n\nVista la legge 23 agosto 1988, n. 400, ed in particolare l'articolo 17, comma 3;\n\n\n\n\n\n\nVisto il decreto del Presidente della Repubblica 5 gennaio 1967, n. 18, recante l'ordinamento dell'amministrazione degli affari esteri;\n\n\n\n\n\n\nVista la legge 22 dicembre 1990, n. 401, recante la riforma degli Istituti italiani di cultura e interventi per la promozione della cultura e della lingua italiane all'estero;\n\n\n\n\n\n\nVisto il decreto del Ministro degli affari esteri 27 aprile 1995, n. 392, di adozione del regolamento recante norme sull'organizzazione, il funzionamento e la gestione finanziaria ed economico-patrimoniale degli istituti italiani di cultura all'estero;\n\n\n\n\n\n\nVisto il decreto legislativo 30 luglio 1999, n. 300, recante riforma dell'organizzazione del Governo a norma dell'articolo 11 della legge 15 marzo 1997, n. 59;\n\n\n\n\n\n\nVisto il decreto legislativo 15 dicembre 2006, n. 307, recante il riassetto normativo in materia di gestione amministrativa e contabile degli uffici all'estero del Ministero degli affari esteri, a norma dell'articolo 4 della legge 28 novembre 2005, n. 246;\n\n\n\n\n\n\nVisto il decreto del Presidente della Repubblica 1\u00b0 febbraio 2010, n. 54, concernente il regolamento recante norme in materia di autonomia gestionale e finanziaria delle rappresentanze diplomatiche e degli Uffici consolari di I categoria del Ministero degli affari esteri, a norma dell'articolo 6 della legge 18 giugno 2009, n. 69;\n\n\n\n\n\n\nVisto il decreto legislativo 15 marzo 2010, n. 66, recante il codice dell'ordinamento militare;\n\n\n\n\n\n\nVisto il decreto-legge 6 luglio 2011, n. 98, convertito, con modificazioni, dalla legge 15 luglio 2011, n. 111, e in particolare l'articolo 14, commi da 17 a 27;\n\n\n\n\n\n\nVisto il decreto del Presidente della Repubblica 19 maggio 2010, n. 95, recante la riorganizzazione del Ministero degli affari esteri e della cooperazione internazionale, a norma dell'articolo 74 del decreto-legge 25 giugno 2008, n. 112, convertito, con modificazioni, dalla legge 6 agosto 2008, n. 133;\n\n\n\n\n\n\nVisto il decreto del Ministro degli affari esteri 16 febbraio 2012, n. 51, di adozione del regolamento recante disposizioni in materia di tutela della salute e della sicurezza degli uffici all'estero ai sensi dell'articolo 3, comma 2, del decreto legislativo 9 aprile 2008, n. 81;\n\n\n\n\n\n\nVista la legge 11 agosto 2014, n. 125, recante la disciplina generale sulla cooperazione per lo sviluppo, ed in particolare l'articolo 17 che istituisce l'Agenzia italiana per la cooperazione allo sviluppo;\n\n\n\n\n\n\nVisto il decreto del Ministro degli affari esteri 22 luglio 2015, n. 113, di adozione del regolamento recante lo statuto dell'Agenzia italiana per la cooperazione allo sviluppo;\n\n\n\n\n\n\nVisto il decreto legislativo 13 aprile 2017, n. 64, recante la disciplina della scuola italiana all'estero, a norma dell'articolo 1, commi 180 e 181, lettera h), della legge 13 luglio 2015, n. 107;\n\n\n\n\n\n\nVista la legge 14 gennaio 1994, n. 20;\n\n\n\n\n\n\nVista la delibera dell'Autorit\u00e0 nazionale anticorruzione (ANAC) n. 308 del 13 giugno 2023, sottoscritta dal Presidente dell'Autorit\u00e0 il 6 luglio 2023;\n\n\n\n\nUdito il parere del Consiglio di Stato, espresso dalla sezione consultiva per gli atti normativi nelle adunanze del 29 agosto 2023 e del 19 dicembre 2023;\n\nVista\n la comunicazione al Presidente del Consiglio dei ministri, a norma dell'articolo 17, comma 3, della legge 23 agosto 1988, n. 400, effettuata con nota 0224066-P del 27 dicembre 2023 e la nota di risposta del Dipartimento per gli affari giuridici e legislativi della Presidenza del Consiglio dei Ministri n. 318-P del 12 gennaio 2024; Adotta il seguente regolamento:\nArt. 1\nModifiche al decreto del Ministro degli affari esteri e della cooperazione internazionale 2 novembre 2017, n. 192\n\n\n\n\n1. Al decreto del Ministro degli affari esteri e della cooperazione internazionale 2 novembre 2017, n. 192 sono apportate le seguenti modificazioni: \n\na) il titolo \u00e8 sostituito dal seguente: \u00abRegolamento recante disciplina delle procedure di scelta del contraente e dell'esecuzione dei contratti da svolgersi all'estero, ai sensi dell'articolo 13, comma 4, del decreto legislativo 31 marzo 2023, n. 36\u00bb; \n\nb) al preambolo: \n 1) il secondo ed il terzo \u00abVisto\u00bb sono sostituiti dai seguenti: \u00abVista la legge 21 giugno 2022, n. 78, recante delega al Governo in materia di contratti pubblici; \n Visto il decreto legislativo 31 marzo 2023, n. 36, e in particolare l'articolo 13, comma 4;\u00bb; \n 2) il settimo ed il tredicesimo \u00abVisto\u00bb sono soppressi; \n 3) dopo il diciassettesimo \u00abVisto\u00bb \u00e8 inserito il seguente: \u00abVisto il decreto legislativo 13 aprile 2017, n. 64, recante disciplina della scuola italiana all'estero, a norma dell'articolo 1, commi 180 e 181, lettera h), della legge 13 luglio 2015, n. 107;\u00bb; \n 4) dopo l'ultimo \u00abVisto\u00bb sono inserite le seguenti premesse: \u00abVista la delibera dell'Autorit\u00e0 nazionale anticorruzione (ANAC) n. 308 del 13 giugno 2023, sottoscritta dal Presidente dell'Autorit\u00e0 il 6 luglio 2023; \n Udito il parere del Consiglio di Stato, espresso dalla Sezione consultiva per gli atti normativi nelle adunanze del 29 agosto 2023 e del 19 dicembre 2023; \n Vista la comunicazione al Presidente del Consiglio dei ministri, a norma dell'articolo 17, comma 3, della legge 23 agosto 1988, n. 1988, effettuata con nota 0224066-P del 27 dicembre 2023;\u00bb; \n\nc) all'articolo 1: \n 1) al comma 1 e al comma 2, lettera b), le parole \u00ab18 aprile 2016, n. 50\u00bb sono sostituite dalle seguenti: \u00ab31 marzo 2023, n. 36\u00bb; \n 2) al comma 2: \n 2.1) la lettera g) \u00e8 sostituita dalla seguente: \n \u00abg) \"contratti\": contratti di appalto pubblico, di partenariato pubblico privato e di concessione da svolgersi all'estero ai sensi dell'articolo 13, comma 4 del codice;\u00bb; \n 2.2) alla lettera h), la parola \u00abprocedimento\u00bb \u00e8 sostituita dalla seguente \u00abprogetto\u00bb; \n 3) dopo il comma 2, \u00e8 inserito il seguente: \n \u00ab2-bis. Fatto salvo quanto previsto dall'articolo 2, commi 5, 5-bis e 6, e dall'articolo 6, le disposizioni del presente regolamento non si applicano: \n a) ai contratti esclusi dall'applicazione delle direttive europee; \n b) ai contratti attivi; \n c) ai contratti a titolo gratuito, anche qualora essi offrano la possibilit\u00e0 di guadagno economico, anche indiretto; \n d) ai contratti di societ\u00e0; \n e) alle operazioni straordinarie che non comportino nuovi affidamenti di lavori, servizi o forniture.\u00bb; \n\nd) all'articolo 2: \n 1) al comma 2, le parole da \u00ab, in particolare\u00bb alla fine del comma sono sostituite dalle seguenti: \u00abgarantendo il rispetto dei principi di cui agli articoli 1, 2, 3, 5, 6, 7, 8, 9, commi da 1 a 4, e 10 del codice. Le disposizioni del presente regolamento si interpretano e si applicano in base ai principi di cui agli articoli 1, 2 e 3 del codice.\u00bb; \n 2) al comma 4, le parole \u00aball'articolo 30, commi 4, 5 e 6\u00bb sono sostituite dalle seguenti: \u00aball'articolo 11\u00bb ed \u00e8 aggiunto, in fine, il seguente periodo: \u00abNei documenti contrattuali sono inserite, in quanto compatibili con la legge applicabile ai sensi del comma 6, clausole di effetto analogo a quello delle disposizioni di cui all'articolo 11, comma 6, secondo periodo, del codice.\u00bb; \n 3) al comma 5, \u00e8 inserito, in fine, il seguente periodo: \u00abGli obblighi di trasparenza sono disciplinati dalla normativa italiana, fermo restando quanto previsto dall'articolo 24.\u00bb; \n 4) dopo il comma 5 \u00e8 inserito il seguente: \n \u00ab5-bis. I contratti di cui all'articolo 1, comma 2-bis, lettere a), b) e c), che offrono opportunit\u00e0 di guadagno economico, anche indiretto, sono affidati tenendo conto dei principi di cui agli articoli 1, 2 e 3 del codice.\u00bb; \n\ne) all'articolo 3: \n 1) alla rubrica, dopo la parola \u00abappaltanti\u00bb sono inserite le seguenti: \u00abed enti concedenti\u00bb; \n 2) al comma 1, dopo la parola \u00abappaltante\u00bb sono inserite le seguenti: \u00abe pu\u00f2 affidare contratti di concessione\u00bb; \n 3) il comma 2 \u00e8 sostituito dai seguenti: \u00ab2. I centri interservizi amministrativi di cui all'articolo 5 del decreto legislativo 15 dicembre 2006, n. 307 svolgono le funzioni di centrali di committenza nell'ambito del Paese dove hanno sede per l'acquisizione di lavori, forniture e servizi di importo superiore a 500.000 euro, salva la possibilit\u00e0 per il Ministero di disporre la centralizzazione dell'acquisizione di ulteriori contratti, anche in relazione a specifiche iniziative o aree geografiche. \n 2-bis. Fermo restando quanto disposto al comma 3, i contratti di qualsiasi importo volti a individuare gli intermediari commerciali con cui cooperare per la presentazione delle domande di visti di circolazione e di soggiorno in Italia sono affidati dal Ministero, anche avvalendosi di una centrale di committenza iscritta nell'elenco di cui all'articolo 63 del codice. In casi eccezionali, il Ministero, con provvedimento motivato, pu\u00f2 autorizzare una centrale di committenza di cui ai commi 1, secondo periodo, o 2, primo periodo ad affidare uno o pi\u00f9 contratti di cui al primo periodo.\u00bb; \n 4) al comma 3, dopo le parole \u00abdell'Unione europea\u00bb, sono inserite le seguenti: \u00abo dell'Associazione europea di libero scambio\u00bb; \n\nf) alla rubrica del capo II, la parola \u00abProcedure\u00bb \u00e8 sostituita dalle seguenti: \u00abProgettazione e procedure\u00bb; \n\ng) al capo II, all'articolo 4 \u00e8 premesso il seguente: \n \u00abArt. 3-bis (Progettazione). - 1. Prima dell'affidamento di un contratto di lavori, il RUP stabilisce caratteristiche, requisiti e limiti economici degli interventi, nonch\u00e9 gli elaborati necessari per la progettazione. \n 2. Per gli interventi di manutenzione ordinaria o straordinaria pu\u00f2 essere omesso il progetto di fattibilit\u00e0 tecnico-economica, a condizione che il progetto esecutivo contenga tutti gli elementi previsti per il livello omesso. \n 3. Prima dell'affidamento di lavori di importo superiore alle soglie di cui all'articolo 7, comma 2, la sede estera verifica che il progetto risponde ai fabbisogni e agli obiettivi da perseguire ed \u00e8 conforme alla normativa applicabile e alle prescrizioni impartite dalle autorit\u00e0 locali. \n 4. Il rapporto conclusivo del soggetto cui \u00e8 affidata l'attivit\u00e0 di verifica \u00e8 validato dal RUP. \n 5. Gli oneri per la verifica e per la validazione sono compresi nelle risorse stanziate per la realizzazione dei lavori.\u00bb; \n\nh) all'articolo 4: \n 1) alla rubrica la parola \u00abprocedimento\u00bb \u00e8 sostituita dalla seguente: \u00abprogetto\u00bb; \n 2) al comma 2: \n 2.1) al primo periodo, dopo la parola \u00abindicato\u00bb sono inserite le seguenti: \u00abnella decisione di contrarre\u00bb; \n 2.2) al terzo periodo, dopo le parole \u00abpersonale di ruolo\u00bb sono aggiunte le seguenti: \u00abdiverso dal titolare della sede estera\u00bb; \n 3) al comma 4, le parole \u00ab, comprensiva di eventuali incarichi di progettazione\u00bb sono sostituite dalle seguenti: \u00abo incarichi di progettazione, di direzione dei lavori o di collaudo\u00bb; \n 4) al comma 5, le parole \u00abresponsabile del procedimento\u00bb sono sostituite dalla seguente: \u00abRUP\u00bb; \n 5) al comma 6, le parole \u00abdall'ANAC\u00bb fino a \u00abil RUP\u00bb sono sostituite dalle seguenti: \u00abdall'articolo 5, comma 3, dell'allegato I.2 del codice e dalle corrispondenti disposizioni del regolamento di cui all'articolo 15, comma 5, del codice, il RUP, se \u00e8 un tecnico con idonea professionalit\u00e0,\u00bb; \n 6) al comma 6-bis, le parole da \u00abdall'articolo 113\u00bb a \u00abmedesimo articolo\u00bb sono sostituite dalle seguenti: \u00abdall'articolo 45 del codice e dal regolamento previsto dal comma 3 del medesimo\u00bb; \n\ni) all'articolo 5, comma 1, le parole da \u00ab42\u00bb a \u00abservizi\u00bb sono sostituite dalle seguenti: \u00ab16 del codice. Agli effetti di cui all'articolo 16, comma 3, del codice, per \"personale\u00bb; \n\nl) all'articolo 6, comma 1: \n 1) al primo periodo, le parole \u00aballa parte\u00bb sono sostituite dalle seguenti: \u00abal libro\u00bb; \n 2) al terzo periodo, le parole \u00ab19 del codice\u00bb sono sostituite dalle seguenti: \u00ab134, comma 4, del codice e i riferimenti ivi contenuti agli articoli 66, 94, 95, 97 e 100 del codice si intendono fatti all'articolo 9 del presente regolamento\u00bb; \n\nm) all'articolo 7: \n 1) al comma 1, le parole da \u00abnel primo\u00bb a \u00abinvito\u00bb sono sostituite dalle seguenti: \u00abnella decisione di contrarre\u00bb; \n 2) i commi 2 e 3 sono sostituiti dai seguenti: \n \u00ab2. La sede estera pu\u00f2 utilizzare le seguenti procedure semplificate: \n a) affidamento diretto per contratti di importo inferiore a 140.000 euro, anche senza previa consultazione di due o pi\u00f9 operatori economici; \n b) procedura negoziata senza previa pubblicazione del bando per contratti di appalto di importo pari o superiore a 140.000 euro e inferiore alle soglie previste dalle direttive europee; \n c) procedura negoziata senza previa pubblicazione del bando per contratti di concessione di importo pari o superiore a 140.000 euro e inferiore a un milione di euro. \n 2-bis. Nei casi di cui al comma 2, si applica il principio di rotazione conformemente all'articolo 49, commi 2, 3, 4 e 6, del codice. Per i contratti affidati con le procedure di cui al comma 2, lettere b) e c), non si applica il principio di rotazione quando l'indagine di mercato \u00e8 stata effettuata senza porre limiti al numero di operatori economici in possesso dei requisiti richiesti da invitare alla successiva procedura negoziata. \n 3. La sede estera utilizza la procedura ordinaria aperta per contratti di appalto di forniture o di servizi di importo pari o superiore alle soglie previste dalle direttive europee e la procedura ordinaria ristretta per contratti di appalto di lavori o di servizi di ingegneria e architettura di importo pari o superiore alle soglie previste dalle direttive europee, nonch\u00e9 per contratti di concessione di importo pari o superiore a un milione di euro.\u00bb; \n 3) al comma 5, le parole \u00abda eseguire in Stati membri dell'Unione europea e\u00bb sono soppresse; \n 4) al comma 7 \u00e8 aggiunto in fine il seguente periodo: \u00abAlle spese di immediata esecuzione di importo non superiore a 1.500 euro, predeterminate da ciascuna amministrazione secondo il proprio ordinamento, si applica la disciplina prevista per la gestione economale.\u00bb; \n 5) dopo il comma 7 sono inseriti i seguenti: \n \u00ab7-bis. La sede estera assicura il soccorso istruttorio conformemente all'articolo 101 del codice. \n 7-ter. Le procedure di affidamento possono svolgersi mediante una piattaforma digitale predisposta dal Ministero, nel rispetto dei principi di cui al libro I, parte II, del codice. Il Ministero determina le sedi estere e le tipologie di contratto che si avvalgono della piattaforma di cui al presente comma, tenuto conto dell'accessibilit\u00e0 e affidabilit\u00e0 della rete telematica disponibile in loco e della necessit\u00e0 di assicurare un'effettiva concorrenzialit\u00e0 ed economicit\u00e0 delle procedure di affidamento in rapporto alle condizioni del mercato locale.\u00bb; \n\nn) all'articolo 8, comma 1, le parole \u00abatto di gara\u00bb sono sostituite dalle seguenti: \u00abatto del procedimento\u00bb; \n\no) all'articolo 9, comma 3, le parole \u00abdall'articolo 80\u00bb sono sostituite dalle seguenti: \u00abdagli articoli 94 e 95\u00bb; \n\np) all'articolo 10: \n 1) al comma 1, dopo la parola \u00abcinque\u00bb sono inserite le seguenti: \u00abo, per contratti di lavori di importo pari o superiore a un milione di euro, dieci\u00bb e le parole \u00abdel principio di rotazione\u00bb sono soppresse; \n((2) al comma 3, i numeri)) \u00ab63\u00bb e \u00ab163\u00bb sono sostituiti rispettivamente dai seguenti: \u00ab76\u00bb e \u00ab140\u00bb; \n\nq) all'articolo 11, le parole \u00ab95, comma 6\u00bb sono sostituite dalle seguenti: \u00ab108, comma 1\u00bb; \n\nr) all'articolo 12: \n 1) al comma 1, le parole \u00abdi non meno di tre e non pi\u00f9 di\u00bb sono sostituite dalle seguenti \u00abda tre o\u00bb; \n 2) al comma 2, le parole \u00abun altri\u00bb sono sostituite dalla seguente: \u00abaltri\u00bb ed \u00e8 aggiunto, in fine, il seguente periodo: \u00abIn casi eccezionali, uno o pi\u00f9 membri possono essere scelti tra personale in servizio presso l'amministrazione centrale.\u00bb; \n 3) dopo il comma 2, \u00e8 inserito il seguente: \n \u00ab2-bis. La Commissione pu\u00f2 riunirsi con modalit\u00e0 telematiche che salvaguardano la riservatezza delle comunicazioni. Al di fuori dei casi di cui all'articolo 7, comma 7-ter, la Commissione pu\u00f2 operare attraverso una piattaforma di approvvigionamento digitale per la valutazione della documentazione di gara e delle offerte dei partecipanti.\u00bb; \n 4) al comma 3, il primo periodo \u00e8 sostituito dal seguente: \u00abIl RUP pu\u00f2 fare parte della commissione giudicatrice.\u00bb; \n 5) al comma 4, le parole \u00ab42 del codice\u00bb sono sostituite dalle seguenti: \u00ab93, comma 5, lettere b) e c), del codice. L'articolo 93, comma 5, lettera a), del codice si applica ai componenti della commissione non in servizio nella sede estera\u00bb; \n\ns) all'articolo 13, comma 1, dopo le parole \u00absede estera\u00bb sono inserite le seguenti: \u00abo, su richiesta del RUP, la commissione giudicatrice\u00bb; \n\nt) all'articolo 14: \n 1) al comma 1, dopo la lettera a), \u00e8 inserita la seguente: \n \u00aba-bis) il contraente principale e il subappaltatore sono responsabili in solido nei confronti della sede estera per le prestazioni oggetto del contratto di subappalto;\u00bb; \n 2) dopo il comma 1, \u00e8 inserito il seguente: \n \u00ab1-bis. La sede estera acquisisce il contratto di subappalto e la dichiarazione del subappaltatore attestante l'assenza di cause di esclusione di cui all'articolo 9 prima dell'inizio dell'esecuzione delle relative prestazioni.\u00bb; \n\nu) all'articolo 15, il comma 6 \u00e8 sostituito dal seguente: \n \u00ab6. Le garanzie di cui al comma 2, lettera b), sono svincolate automaticamente al momento della sottoscrizione del contratto.\u00bb; \n\nv) all'articolo 16: \n 1) al comma 1, le parole \u00absuperiore al 20\u00bb \u00e8 sostituito dal seguente: \u00absuperiori al 30\u00bb; \n 2) le parole \u00ab2. Le anticipazioni\u00bb sono sostituite dalle seguenti: \u00ab3. Le anticipazioni\u00bb; \n\nz) all'articolo 17, il comma 1 \u00e8 sostituito dal seguente: \u00abLe cause di risoluzione previste all'articolo 73 della direttiva 2014/24/UE o all'articolo 44 della direttiva 2014/23/UE, il grave inadempimento, il divieto di affidamento a terzi dell'integrale esecuzione delle prestazioni oggetto del contratto e la sussistenza di motivi, anche sopravvenuti, di esclusione di cui all'articolo 9, comma 3, del presente regolamento sono inseriti nei documenti contrattuali come clausole risolutive espresse.\u00bb; \n\naa) all'articolo 18, comma 2, le parole \u00abdi cui all'articolo 7, comma 2, lettera\u00bb sono sostituite dalle seguenti: \u00abdi lavori di cui all'articolo 7, comma 2, lettere b) e\u00bb; \n\nbb) all'articolo 19, comma 4, sono aggiunti, in fine, i seguenti periodi: \u00abPer contratti di servizi o di forniture di importo pari o superiore a 140.000 euro, il titolare della sede estera pu\u00f2 affidare la direzione dell'esecuzione ad altro dipendente della sede estera.\nPer interventi particolarmente complessi, la direzione dell'esecuzione pu\u00f2 essere affidata, nel rispetto del presente regolamento, a soggetti esterni anche locali in possesso delle specifiche competenze richieste e di adeguata polizza assicurativa a copertura dei rischi professionali.\u00bb; \n\ncc) all'articolo 20: \n 1) al comma 1, lettera d), le parole \u00abresponsabile unico del procedimento\u00bb sono sostituite dalla seguente: \u00abRUP\u00bb; \n 2) al comma 3, \u00e8 aggiunto, in fine, il seguente periodo: \u00abIn casi eccezionali, il collaudo pu\u00f2 essere affidato a personale in servizio presso l'amministrazione centrale.\u00bb; \n 3) al comma 4, le parole \u00ab102, comma 3\u00bb sono sostituite dalle seguenti: \u00ab116, comma 2\u00bb; \n\ndd) all'articolo 21: \n 1) al comma 1, dopo la parola \u00abappaltante,\u00bb sono inserite le seguenti: \u00abla sede centrale dell'AICS pu\u00f2 disporre che\u00bb; \n 2) il comma 2 \u00e8 abrogato; \n\nee) all'articolo 22, comma 1, le parole \u00aball'articolo 30, commi 1, 2 e 7 del codice\u00bb sono sostituite dalle seguenti: \u00aball'articolo 2, comma 2, del presente regolamento\u00bb; \n\nff) all'articolo 24: \n 1) al comma 1, le parole \u00abdell'articolo\u00bb sono sostituite dalle seguenti: \u00aball'articolo\u00bb; \n 2) al comma 2, le parole \u00abprimo comma\u00bb sono sostituite dalle seguenti: \u00abcomma 1\u00bb. \n\n\n\n\n2. Le disposizioni di cui al comma 1 si applicano ai contratti le cui procedure di affidamento sono state avviate a decorrere dalla data di entrata in vigore del presente regolamento. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-20&atto.codiceRedazionale=24G00046&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:28:39.637003"}
{"text": "\n\n\nArt. 2\nModifiche al decreto del Ministro degli affari esteri e della cooperazione internazionale 15 settembre 2022, n. 188\n\n\n\n\n1. Al decreto del Ministro degli affari esteri e della cooperazione internazionale 15 settembre 2022, n. 188, sono apportate le seguenti modificazioni: \n\na) nel titolo, le parole \u00ab113, del decreto legislativo 18 aprile 2016, n. 50\u00bb sono sostituite dalle seguenti: \u00ab45 del decreto legislativo 31 marzo 2023, n. 36\u00bb; \n\nb) al preambolo: \n 1) il quarto \u00abVisto\u00bb \u00e8 sostituito dal seguente: \u00abVisto il decreto legislativo 31 marzo 2023, n. 36, recante \"Codice dei contratti pubblici in attuazione dell'articolo 1 della legge 21 giugno 2022, n. 78, recante delega al Governo in materia di contratti pubblici\" e, in particolare, l'articolo 45;\u00bb; \n 2) il quinto \u00abVisto\u00bb \u00e8 sostituito dal seguente: \u00abVisto il decreto del Ministro degli affari esteri e della cooperazione internazionale 2 novembre 2017, n. 192, recante \"Regolamento recante disciplina delle procedure di scelta del contraente e dell'esecuzione dei contratti da svolgersi all'estero, ai sensi dell'articolo 13, comma 4, del decreto legislativo 31 marzo 2023, n. 36\";\u00bb; \n 3) il sesto e il settimo \u00abVisto\u00bb sono soppressi; \n 4) le parole: \u00abAcquisito, in data 30 marzo 2022, l'accordo dell'Autorit\u00e0 nazionale anticorruzione (ANAC);\u00bb sono soppresse; \n 5) dopo l'ultimo \u00abVisto\u00bb sono inseriti i seguenti periodi: \u00abUdito il parere del Consiglio di Stato, espresso dalla Sezione consultiva per gli atti normativi nelle adunanze del 29 agosto 2023 e del 19 dicembre 2023; \n Vista la comunicazione al Presidente del Consiglio dei ministri, a norma dell'articolo 17, comma 3, della legge 23 agosto 1988, n. 400, effettuata con nota 0224066-P del 27 dicembre 2023;\u00bb; \n\nc) all'articolo 1, comma 1: \n 1) alla lettera a), le parole \u00ab18 aprile 2016, n. 50\u00bb sono sostituite dalle seguenti: \u00ab31 marzo 2023, n. 36\u00bb e dopo le parole \u00abCodice dei contratti pubblici\u00bb sono inserite le seguenti: \u00abin attuazione dell'articolo 1 della legge 21 giugno 2022, n. 78, recante delega al Governo in materia di contratti pubblici\u00bb; \n 2) alla lettera c), la parola \u00abprocedimento\u00bb \u00e8 sostituita dalla seguente \u00abprogetto\u00bb; \n\nd) all'articolo 2: \n 1) al comma 1, le parole \u00ab113, comma 2, del Codice\u00bb sono sostituite dalle seguenti: \u00ab45 del Codice e all'allegato I.10 al Codice\u00bb; \n 2) al comma 2, le parole \u00abai dipendenti pubblici\u00bb, \u00aball'articolo 113, comma 2, del Codice\u00bb e \u00abgara\u00bb sono rispettivamente sostituite, ovunque ricorrano, dalle seguenti: \u00abal personale\u00bb \u00aball'allegato I.10 al Codice\u00bb e \u00abaffidamento\u00bb; \n 3) al comma 3, le parole \u00ab113, comma 4\u00bb sono sostituite dalle seguenti: \u00ab45, commi 5, 6 e 7\u00bb; \n 4) al comma 4, le parole \u00ab113, commi 2 e 3\u00bb e \u00ab113, comma 2\u00bb sono rispettivamente sostituite dalle seguenti: \u00ab45, commi 2 e 3\u00bb e \u00ab45, commi 2, 3 e 4\u00bb; \n 5) il comma 5 \u00e8 sostituito dal seguente: \n \u00ab5. Salvo quanto previsto dall'articolo 6, comma 5, sono incentivabili le funzioni tecniche di cui all'allegato I.10 al Codice, rese nell'ambito di lavori, servizi o forniture. Sono, altres\u00ec, incentivabili le funzioni tecniche connesse alle modifiche o varianti di cui all'articolo 120 del Codice, che determinino un incremento dell'importo a base delle procedure di affidamento, ad eccezione delle modifiche contrattuali derivanti da errori progettuali.\u00bb; \n 6) al comma 6, le parole \u00aball'articolo 113, comma 2, del Codice\u00bb sono sostituite dalle seguenti: \u00aball'allegato I.10 al Codice\u00bb e le parole \u00aba seguito di contratti affidati mediante procedure di gara\u00bb sono soppresse; \n 7) al comma 7, dopo le parole \u00abgli incentivi\u00bb sono inserite le seguenti: \u00abper le attivit\u00e0 connesse all'affidamento del contratto\u00bb; \n\ne) all'articolo 3: \n 1) al comma 1, alinea, le parole \u00aball'articolo 113, comma 2, del Codice\u00bb e \u00abdi gara nella\u00bb sono rispettivamente sostituite dalle seguenti: \u00aball'allegato I.10 al Codice\u00bb e \u00abdella\u00bb; \n 2) al comma 2, il numero \u00ab113\u00bb \u00e8 sostituito dal seguente: \u00ab45\u00bb, e le parole \u00abo del capitolato\u00bb sono soppresse; \n 3) al comma 3, le parole \u00ab113, comma 3\u00bb, \u00abresponsabile unico del procedimento\u00bb e \u00abarticolo 113, comma 2, del Codice\u00bb sono rispettivamente sostituite, ovunque ricorrano, dalle seguenti: \u00ab45, comma 3\u00bb, \u00abRUP\u00bb e \u00aballegato I.10 al Codice\u00bb; \n 4) i commi 4 e 5 sono sostituiti dai seguenti: \n \u00ab4. Le percentuali degli incentivi attribuibili per le funzioni tecniche di cui all'articolo 45 del Codice, svolte nell'ambito di contratti di lavori, sono determinate come segue: \n a) 30 per cento, da ripartire tra il RUP e il personale tecnico e amministrativo di supporto; \n b) 15 per cento, da ripartire tra gli incaricati della verifica dei progetti, della programmazione della spesa per investimenti, della predisposizione dei documenti di affidamento diretto; \n c) 15 per cento, da ripartire tra il progettista, il responsabile del coordinamento per la sicurezza in fase di progettazione e il personale tecnico assistente; \n d) 25 per cento, da ripartire tra il direttore dei lavori, il responsabile del coordinamento per la sicurezza in fase di esecuzione e il personale tecnico assistente; \n e) 15 per cento, da ripartire tra gli incaricati del collaudo tecnico-amministrativo e il collaudatore statico. \n 5. Le percentuali degli incentivi attribuibili per le funzioni tecniche di cui all'articolo 45 del Codice, svolte nell'ambito di contratti di servizi e forniture, sono determinate come segue: \n a) 40 per cento, da ripartire tra il RUP e il personale tecnico e amministrativo di supporto; \n b) 20 per cento, da ripartire tra gli incaricati della programmazione della spesa per investimenti e gli incaricati della predisposizione dei documenti della procedura di affidamento; \n c) 40 per cento, da ripartire tra il direttore dell'esecuzione contrattuale e i collaboratori, nonch\u00e9 l'incaricato della verifica di conformit\u00e0.\u00bb; \n 5) al comma 6, le parole \u00ab113, comma 5\u00bb sono sostituite dalle seguenti: \u00ab45, comma 8\u00bb; \n 6) al comma 7, le parole da \u00absecondo\u00bb a \u00ab5\u00bb sono sostituite dalle seguenti: \u00abdel 20 per cento\u00bb; \n\nf) all'articolo 4: \n 1) al comma 1, il numero \u00ab31\u00bb \u00e8 sostituito dal seguente: \u00ab15\u00bb; \n 2) al comma 2, il numero \u00ab113\u00bb \u00e8 sostituito dal seguente: \u00ab45\u00bb; \n\ng) all'articolo 6: \n 1) al comma 1, le parole da \u00absecondo\u00bb a \u00abmassimi\u00bb sono sostituite dalle seguenti: \u00abnel rispetto dei valori\u00bb; \n 2) il comma 2 \u00e8 abrogato; \n 3) al comma 3, le parole da \u00abla quota\u00bb a \u00abmedesimo articolo 113\u00bb sono sostituite dalle seguenti: \u00able risorse di cui all'articolo 45, comma 5, del Codice, per le finalit\u00e0 di cui ai commi 6 e 7 del medesimo articolo 45\u00bb; \n 4) al comma 4 le parole \u00abdi gara\u00bb sono sostituite con le seguenti: \u00abdella procedura di affidamento\u00bb; \n\nh) all'articolo 7: \n 1) al comma 3, lettera a), dopo le parole \u00abdirezioni lavori\u00bb sono inserite le seguenti: \u00abe il coordinamento per la sicurezza in fase di esecuzione\u00bb; \n 2) dopo la lettera c) sono inserite le seguenti: \n \u00abc-bis) per la progettazione, con il provvedimento di validazione; \n c-ter) per le attivit\u00e0 di RUP, in proporzione, in coincidenza delle liquidazioni delle prestazioni di cui alle lettere diverse dalla presente; \n c-quater) per le attivit\u00e0 di collaboratore del RUP, del direttore dell'esecuzione e del direttore dei lavori, in coincidenza con la liquidazione delle prestazioni rispettivamente del RUP, del direttore dell'esecuzione e del direttore dei lavori;\u00bb; \n 3) alla lettera d) le parole \u00abresponsabile unico del procedimento\u00bb sono sostituite dalla seguente: \u00abRUP\u00bb; \n 4) la lettera e) \u00e8 sostituita dalla seguente: \n \u00abe) per la predisposizione dei documenti della procedura di affidamento, con la pubblicazione del bando o, se non \u00e8 prevista la pubblicazione, con la trasmissione dell'invito e con l'atto di affidamento nelle procedure di affidamento diretto;\u00bb; \n 5) il comma 6 \u00e8 sostituito dal seguente: \n \u00ab6. Ai fini della verifica del rispetto dei limiti di cui all'articolo 45, comma 4, del Codice, gli incentivi per funzioni tecniche sono calcolati secondo il criterio di competenza, in relazione alle attivit\u00e0 svolte nell'anno di riferimento.\u00bb; \n\ni) all'articolo 8, comma 1, il numero \u00ab113\u00bb \u00e8 sostituito dal seguente: \u00ab45\u00bb; \n\nl) all'articolo 11: \n 1) al comma 1, la parola \u00abgara\u00bb \u00e8 sostituita dalle seguenti: \u00abdella procedura di affidamento\u00bb; \n 2) al comma 3, il numero \u00ab3\u00bb \u00e8 sostituito dal seguente: \u00ab2\u00bb; \n 3) al comma 4, il terzo periodo \u00e8 sostituito dal seguente: \u00abLe risorse finanziarie per gli incentivi alle funzioni tecniche non possono comunque superare, nel complesso, il limite del 2 per cento posto a base della procedura di affidamento.\u00bb; \n 4) al comma 6, le parole da \u00abla quota\u00bb a \u00abmedesimo articolo 113\u00bb sono sostituite dalle seguenti: \u00able risorse di cui all'articolo 45, comma 5, del Codice, nei limiti e per le finalit\u00e0 di cui ai commi 6 e 7 del medesimo articolo 45\u00bb; \n 5) il comma 7 \u00e8 sostituito dal seguente: \n \u00ab7. Il Ministero effettua controlli a campione sul rispetto del limite di cui all'articolo 45, comma 4, del Codice.\u00bb. \n\nm) all'articolo 12, il comma 3 \u00e8 abrogato. \n\n\n\n\nIl presente decreto, munito del sigillo dello Stato, sar\u00e0 inserito nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarlo e di farlo osservare. \n Roma, 17 gennaio 2024 \nIl Ministero effettua controlli a campione sul rispetto\ndel limite di cui all'articolo 45, comma 4, del Codice.\u00bb.\nm) all'articolo 12, il comma 3 \u00e8 abrogato.\nIl presente decreto, munito del sigillo dello Stato, sar\u00e0 inserito nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarlo e di farlo osservare.\nRoma, 17 gennaio 2024 Il Ministro: Tajani\nVisto, il Guardasigilli: Nordio Registrato alla Corte dei conti il 13 marzo 2024 Ufficio di controllo sugli atti della Presidenza del Consiglio dei\nministri, del Ministero della giustizia e del Ministero degli affari\nesteri e della cooperazione internazionale, n. 728\n Note all'art. 2: \n - Si riporta il testo degli articoli 1, 2, 3, 4, 6, 7, 8, 11 e 12 del decreto 15 settembre 2022, n. 188 Regolamento recante norme e criteri per la ripartizione degli incentivi per le funzioni tecniche del personale del Ministero degli affari esteri e della cooperazione internazionale, a norma dell'art. 113, del decreto legislativo 18 aprile 2016, n. 50), pubblicato nella Gazz.\n Uff. 5 dicembre 2022, n. 284, come modificato dal presente decreto: \n \u00abArt. 1 (Definizioni). - 1. Ai fini del presente regolamento si intende per: \n a) \"Codice\", il decreto legislativo 31 marzo 2023, n. 36 recante \"Codice dei contratti pubblici in attuazione dell'articolo 1 della legge 21 giugno 2022, n. 78, recante delega al Governo in materia di contratti pubblici\"; \n b) \"RUO\", il responsabile dell'unit\u00e0 organizzativa, che agisce come stazione appaltante; \n c) \"RUP\", il responsabile unico del progetto; \n d) \"Ministero\", il Ministero degli affari esteri e della cooperazione internazionale. \n Art. 2 (Oggetto e ambito di applicazione). - 1. Il presente regolamento disciplina la ripartizione delle risorse da destinare agli incentivi per lo svolgimento di funzioni tecniche di cui all'articolo 45 del Codice e all'allegato I.10 del Codice. \n 2. Le disposizioni del presente regolamento si applicano al personale, di qualifica non dirigenziale, in servizio presso gli uffici in Italia e all'estero del Ministero per l'effettivo svolgimento delle funzioni tecniche di cui all'allegato I.10 del Codice, relative a procedure di affidamento indette dal Ministero ovvero relative a procedure di affidamento effettuate in seguito all'adesione ad accordi quadro indetti da centrali di committenza, aventi a oggetto l'acquisizione di lavori, servizi e forniture e i contratti misti di lavori, servizi e forniture. Il presente regolamento si applica agli appalti relativi a servizi e forniture, nel caso in cui \u00e8 nominato il direttore dell'esecuzione, sempre che tale nomina sia prevista da disposizioni di legge e sia effettuata nel rispetto di criteri attuativi adottati dalle autorit\u00e0 competenti. \n 3. Il 20 per cento delle risorse finanziarie di cui al comma 1 \u00e8 destinato dal Ministero alle finalit\u00e0 di cui all'articolo 45 commi 5, 6 e 7. \n 4. I compensi incentivanti stabiliti in base all'articolo 3, connessi alle prestazioni di cui all'articolo 45 commi 2 e 3 del Codice, svolte a favore del Ministero da altre amministrazioni pubbliche, sono trasferiti, secondo modalit\u00e0 stabilite in appositi accordi, alle stesse amministrazioni aggiudicatrici, perch\u00e9 provvedano alla loro corresponsione, nel limite di cui all'articolo 45 comma 2, 3 e 4 del Codice. \n 5. Salvo quanto previsto dall'articolo 6, comma 5, sono incentivabili le funzioni tecniche di cui all'allegato I.10 al Codice, rese nell'ambito di lavori, servizi o forniture. Sono, altres\u00ec, incentivabili le funzioni tecniche connesse alle modifiche o varianti di cui all'articolo 120 del Codice, che determinino un incremento dell'importo a base delle procedure di affidamento, ad eccezione delle modifiche contrattuali derivanti da errori progettuali. \n 6. Le funzioni tecniche di cui all'allegato I.10 del Codice, che danno titolo alla corresponsione degli incentivi, riguardano le attivit\u00e0 svolte per la realizzazione di lavori e, nel caso in cui \u00e8 nominato il direttore dell'esecuzione ai sensi del comma 2, per l'acquisizione di servizi e forniture. \n 7. Fermo restando quanto previsto dal comma 6, sono esclusi gli incentivi per le attivit\u00e0 connesse all'affidamento del contratto nei casi di affidamento diretto o per somma urgenza, mera adesione a una convenzione CONSIP e informale consultazione del mercato. \n Art. 3 (Misura degli incentivi). - 1. Gli incentivi per le funzioni tecniche di cui all'allegato I.10 al Codice sono costituiti da una quota non superiore al 2 per cento dell'importo dei lavori, servizi e forniture posti a base della procedura di scelta del contraente, al netto dell'IVA, secondo i seguenti scaglioni e relative aliquote: \n a) 2 per cento, per importi fino a cinque milioni di euro; \n b) 1,8 per cento, per la parte di importo eccedente cinque milioni di euro e fino a dieci milioni di euro; \n c) 1,5 per cento, per la parte di importo eccedente dieci milioni di euro e fino a venti milioni di euro; \n d) 1 per cento, per la parte di importo eccedente venti milioni di euro. \n 2. Ai sensi all'articolo 45, comma 1, del Codice, le somme di cui al comma 1 del presente articolo sono previste nell'ambito del quadro economico del progetto posto a base della procedura di scelta del contraente. Tali somme sono ricomprese, con specifica clausola, nell'impegno di spesa attinente al relativo contratto e fanno capo al medesimo capitolo di spesa previsto per i singoli lavori, servizi e forniture. \n 3. Nel rispetto dell'articolo 45, comma 3, primo periodo, del Codice, l'80 per cento delle risorse di cui al comma 1 \u00e8 ripartito per ciascuna opera o lavoro, servizio o fornitura, tra il RUP e i soggetti che svolgono le funzioni tecniche indicate all'allegato I.10 del Codice, nonch\u00e9 tra i loro collaboratori. Ai sensi dell'articolo 45, comma 3, secondo periodo, del Codice, gli importi sono comprensivi degli oneri previdenziali e assistenziali a carico del Ministero. \n 4. Le percentuali degli incentivi attribuibili per le funzioni tecniche di cui all'articolo 45 del Codice, svolte nell'ambito di contratti di lavori, sono determinate come segue: \n a) 30 per cento, da ripartire tra il RUP e il personale tecnico e amministrativo di supporto; \n b) 15 per cento, da ripartire tra gli incaricati della verifica dei progetti, della programmazione della spesa per investimenti, della predisposizione dei documenti delle procedure di affidamento diretto; \n c) 15 per cento, da ripartire tra il progettista, il responsabile del coordinamento per la sicurezza in fase di progettazione e il personale tecnico assistente; \n d) 25 per cento, da ripartire tra il direttore dei lavori, il responsabile del coordinamento per la sicurezza in fase di esecuzione e il personale tecnico assistente; \n e) 15 per cento, da ripartire tra gli incaricati del collaudo tecnico-amministrativo e il collaudatore statico.\"; \n 5. Le percentuali degli incentivi attribuibili per le funzioni tecniche di cui all'articolo 45 del Codice, svolte nell'ambito di contratti di servizi e forniture, sono determinate come segue: \n a) 40 per cento, da ripartire tra il RUP e il personale tecnico e amministrativo di supporto; \n b) 20 per cento, da ripartire tra gli incaricati della programmazione della spesa per investimenti e gli incaricati della predisposizione dei documenti delle procedure di affidamento; \n c) 40 per cento, da ripartire tra il direttore dell'esecuzione contrattuale e i collaboratori, nonch\u00e9 l'incaricato della verifica di conformit\u00e0. \n 6. Per i compiti svolti dal personale di cui all'articolo 45, comma 8, del Codice, pu\u00f2 essere riconosciuta, su richiesta della centrale unica di committenza, una quota parte, non superiore a un quarto, dell'incentivo di cui al comma 1 del presente articolo. \n 7. Per i servizi con carattere di ripetitivit\u00e0 si applica una riduzione dell'incentivo del 20 per cento. \n Art. 4 (Individuazione del personale). - 1. Per ogni lavoro, servizio o fornitura di diretta gestione del Ministero, il RUO nomina il RUP, nell'ambito del personale in servizio, nel rispetto di quanto previsto dall'articolo 15 del Codice, ovvero dell'articolo 4 del regolamento di cui al decreto del Ministro degli affari esteri e della cooperazione internazionale 2 novembre 2017, n. 192. \n 2. Il RUO individua gli incaricati delle funzioni tecniche di cui all'articolo 45 commi 2 e 3, del Codice, nonch\u00e9 i collaboratori tecnici e amministrativi, sia del RUP, sia degli incaricati, nell'ambito del personale in servizio, di norma, nella stessa unit\u00e0 organizzativa, salvo la necessit\u00e0 di avvalersi di specifiche competenze non presenti nell'ambito della medesima unit\u00e0 organizzativa. \n 3. Non possono essere conferiti incarichi a coloro che, in relazione allo svolgimento di funzioni tecniche, sono stati condannati, anche con sentenza non passata in giudicato, per i reati previsti nel capo I del titolo II del libro secondo del codice penale, n\u00e9 ai soggetti che, nei due anni antecedenti, siano stati interessati da provvedimenti disciplinari, ad esclusione del rimprovero verbale o scritto, ovvero al personale interessato da misure cautelari di sospensione dal servizio. Il RUO accerta preliminarmente la sussistenza delle predette condizioni ostative. \n 4. Gli incarichi di cui ai commi 1 e 2 sono revocati, qualora il RUP accerti che sia intervenuta una delle cause ostative all'adozione dei provvedimenti di nomina, previste al comma 3. \n 5. Nel provvedimento di individuazione del personale, di cui ai commi 1 e 2, \u00e8 dato atto del rispetto dei principi di trasparenza, rotazione, non discriminazione, parit\u00e0 di trattamento, proporzionalit\u00e0 e buon andamento dell'amministrazione. Costituiscono criteri per il provvedimento di individuazione l'esperienza acquisita, la formazione specifica e la competenza professionale del personale, valutate in relazione alla complessit\u00e0 tecnico-amministrativa dei lavori, dei servizi o delle forniture da realizzare.\u00bb. \n \u00abArt. 6 (Definizione delle percentuali effettive). - 1. I provvedimenti di incarico di cui all'articolo 4, commi 1 e 2, individuano le percentuali effettive di ripartizione dell'incentivo in ragione della complessit\u00e0 del lavoro, servizio o fornitura da realizzare, del grado di responsabilit\u00e0 e della durata dell'incarico delle figure coinvolte, nel rispetto dei valori indicati dall'articolo 3, commi 4 e 5. \n 2. (abrogato) \n 3. Le quote parti dell'incentivo corrispondenti a prestazioni non svolte dai dipendenti in servizio, in quanto affidate a personale esterno al Ministero, ovvero prive dell'accertamento di cui all'articolo 7, comma 1, incrementano le risorse di cui all'articolo 45, comma 5, del Codice, per le finalit\u00e0 di cui ai commi 6 e 7 del medesimo articolo 45; le ulteriori quote dell'incentivo non corrisposte al personale costituiscono economie di bilancio. \n 4. Nelle ipotesi previste dal Codice, in caso di modifiche o varianti in aumento che rideterminino l'importo contrattuale, le somme aggiuntive da destinare agli incentivi sono commisurate all'importo della modifica o variante rispetto all'importo iniziale posto a base della procedura di affidamento, al netto dell'IVA, in modo che, comunque, non venga superato il limite del 2 per cento. \n 5. Nel caso di modifiche al progetto derivanti da errori progettuali, il compenso spettante al direttore dei lavori \u00e8 riconosciuto solo se lo stesso non coincide con il progettista autore degli errori progettuali e il compenso spettante al RUP \u00e8 corrisposto solo nel caso in cui non coincida con il validatore. \n Art. 7 (Determinazione degli importi). - 1. La determinazione degli importi spettanti al personale incaricato avviene con provvedimento del RUO, previo accertamento positivo effettuato dal dirigente del RUP sulla base di apposita attestazione delle attivit\u00e0 concretamente svolte rilasciata da parte del RUP. \n 2. La liquidazione pu\u00f2 essere corrisposta anche in corrispondenza dei certificati di pagamento emessi sulla base degli stati di avanzamento lavori. Per i servizi e le forniture la liquidazione pu\u00f2 essere corrisposta in concomitanza dell'emissione dei certificati di pagamento prodotti a seguito delle verifiche periodiche di conformit\u00e0 o di regolare esecuzione. \n 3. Le prestazioni sono da considerarsi rese: \n a) per la direzione lavori e il coordinamento per la sicurezza in fase di esecuzione, con l'emissione del certificato di ultimazione lavori; \n b) per il collaudo tecnico amministrativo, con l'emissione del certificato di collaudo finale; \n c) per la programmazione della spesa per investimenti, con l'emanazione del relativo provvedimento; \n c-bis) per la progettazione, con il provvedimento di validazione; \n c-ter) per le attivit\u00e0 di RUP, in proporzione, in coincidenza delle liquidazioni delle prestazioni di cui alle lettere diverse dalla presente; \n c-quater) per le attivit\u00e0 di collaboratore del RUP, del direttore dell'esecuzione e del direttore dei lavori, in coincidenza con la liquidazione delle prestazioni rispettivamente del RUP, del direttore dell'esecuzione e del direttore dei lavori; \n d) per la verifica dei progetti, con l'invio al RUP della relazione finale di verifica; \n e) per la predisposizione dei documenti delle procedure di affidamento, con la pubblicazione del bando o, se non \u00e8 prevista la pubblicazione, con la trasmissione dell'invito e con l'atto di affidamento nelle procedure di affidamento diretto; \n f) per l'esecuzione dei contratti in caso di forniture e servizi, con l'espletamento delle verifiche periodiche; \n g) per le verifiche di conformit\u00e0, con l'emissione della certificazione di regolare esecuzione. \n 4. Nel caso in cui a uno stesso dipendente siano affidati, nell'ambito della medesima opera o lavoro, pi\u00f9 incarichi tecnici, la quota dell'incentivo spettante \u00e8 pari alla somma delle quote relative alle singole prestazioni svolte, nei limiti di cui al comma 6. \n 5. In caso di cessazione dell'incarico per motivazioni diverse da quelle di cui agli articoli 8 e 9, l'incentivo spettante \u00e8 liquidato in proporzione alle attivit\u00e0 effettivamente svolte. \n 6. Ai fini della verifica del rispetto dei limiti di cui all'articolo 45, comma 4 del Codice, gli incentivi per funzioni tecniche sono calcolati secondo il criterio di competenza, in relazione alle attivit\u00e0 svolte nell'anno di riferimento.\u00bb. \n \u00abArt. 8 (Responsabilit\u00e0 per ritardo nei tempi previsti). - 1. Ai sensi dell'articolo 45 comma 3, del Codice, in caso di incremento, imputabile al soggetto incaricato, dei tempi previsti per l'espletamento delle attivit\u00e0, fermo restando quanto previsto dall'articolo 9 del presente regolamento, l'incentivo da corrispondere \u00e8 ridotto di una penale pari all'1 per cento dell'importo spettante, per ogni settimana di ritardo o frazione di settimana superiore a tre giorni. \n 2. L'incarico \u00e8 revocato e non \u00e8 corrisposto alcun incentivo, qualora il ritardo di cui al comma 1 sia tale da determinare una decurtazione superiore al 20 per cento dell'importo spettante al dipendente.\u00bb. \n \u00abArt. 11 (Disposizioni contabili). - 1. Ai fini dell'erogazione degli incentivi, il RUO, previa verifica dei contenuti della relazione a lui presentata dal RUP, in cui sono asseverate le specifiche attivit\u00e0 svolte e le corrispondenti proposte di pagamento adeguatamente motivate, versa la quota dell'importo posto a base della procedura di affidamento, determinata conformemente all'articolo 3, in un articolo all'uopo istituito del conto entrate. \n 2. Accertate le entrate derivanti dai versamenti di cui al comma 1, il Ministero ne chiede al Ministero dell'economia e delle finanze la riassegnazione su un apposito piano gestionale dei pertinenti capitoli di spesa inerenti alle competenze fisse e accessorie del personale coinvolto nelle attivit\u00e0 incentivate. \n 3. Il Ministero attribuisce l'80 per cento delle risorse riassegnate ai sensi del comma 2 alle strutture che svolgono funzione di stazione appaltante, per il pagamento degli incentivi in favore del personale coinvolto nelle attivit\u00e0 incentivate, tramite l'applicativo \u00abcedolino unico\u00bb di Noipa, di cui all'articolo 2, comma 197, della legge 23 dicembre 2009, n. 191. \n 4. In presenza di incarichi conferiti da altre amministrazioni pubbliche per effetto di accordi o convenzioni, l'incentivo per funzioni tecniche \u00e8 individuato a valere sugli stanziamenti previsti per la realizzazione di lavori, servizi o forniture nei bilanci delle pubbliche amministrazioni che conferiscono gli incarichi, sulla base della ripartizione prevista dal presente regolamento secondo le rispettive disposizioni in materia. Il compenso, al lordo degli oneri a carico del Ministero, una volta riconosciuto, \u00e8 versato in conto entrata conformemente al comma 1 per essere riassegnato conformemente al comma 2. Le risorse finanziarie per gli incentivi delle funzioni tecniche non possono comunque superare, nel complesso, il limite del 2 per cento dell'importo posto a base della procedura di affidamento. \n 5. Se l'incentivo per funzioni tecniche \u00e8 a carico di soggetti terzi, diversi da amministrazioni pubbliche, si applicano le disposizioni di cui al comma 4. \n 6. Le quote dell'incentivo corrispondenti a prestazioni non svolte dai dipendenti, in quanto affidate a personale esterno all'organico del Ministero oppure prive dell'accertamento positivo delle attivit\u00e0 svolte, nonch\u00e9 le quote eccedenti i limiti fissati dalla normativa vigente in materia di trattamento economico, incrementano le risorse di cui all'articolo 45, comma 5, del Codice, nei limiti e per le finalit\u00e0 di cui ai commi 6 e 7 del medesimo articolo 45. La residua quota costituisce economia di bilancio. \n 7. Il Ministero effettua controlli a campione sul rispetto del limite di cui all'articolo 45, comma 4, del codice. \n Art. 12 (Disposizioni di coordinamento e finali). - 1. All'articolo 4 del regolamento, di cui al decreto del Ministro degli affari esteri e della cooperazione internazionale 2 novembre 2017, n. 192, sono apportate le seguenti modificazioni: \n h) alla rubrica, dopo le parole \"del procedimento\" sono inserite le seguenti \", incentivi per funzioni tecniche\"; \n i) dopo il comma 6, \u00e8 inserito il seguente:\n \"6-bis. Gli incentivi per le funzioni tecniche al personale non dirigenziale sono disciplinati dall'articolo 45 del decreto legislativo 18 aprile 2016, n. 50 e dal regolamento previsto dal comma 3 del medesimo articolo.\". \n 2. Il Ministero effettua un periodico monitoraggio e promuove verifiche sulla corretta applicazione del regolamento. \n 3. (abrogato).\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-20&atto.codiceRedazionale=24G00046&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:28:43.747222"}
{"text": "\nIL PRESIDENTE DELLA REPUBBLICA\n\n\n\nVisti gli articoli 76 e 87, quinto comma, della Costituzione;\n\n\n\n\n\n\nVista la legge 23 agosto 1988, n. 400, recante \u00abDisciplina dell'attivit\u00e0 di Governo e ordinamento della Presidenza del Consiglio dei ministri\u00bb e, in particolare, l'articolo 14;\n\n\n\n\n\n\nVista la legge 27 settembre 2021, n. 134, recante \u00abDelega al Governo per l'efficienza del processo penale nonch\u00e9 in materia di giustizia riparativa e disposizioni per la celere definizione dei procedimenti giudiziari\u00bb e, in particolare, l'articolo 1;\n\n\n\n\n\n\nVisto il decreto legislativo 10 ottobre 2022, n. 150, recante \u00abAttuazione della legge 27 settembre 2021, n. 134, recante delega al Governo per l'efficienza del processo penale, nonch\u00e9 in materia di giustizia riparativa e disposizioni per la celere definizione dei procedimenti giudiziari\u00bb;\n\n\n\n\n\n\nVisto il regio decreto 19 ottobre 1930, n. 1398, recante \u00abApprovazione del testo definitivo del codice penale\u00bb;\n\n\n\n\n\n\nVista la legge 30 aprile 1962, n. 283, recante \u00abModifica degli articoli 242, 243, 247, 250 e 262 del testo unico delle leggi sanitarie, approvato con regio decreto 27 luglio 1934, n. 1265:\n\n\n\n\nDisciplina igienica della produzione e della vendita delle sostanze alimentari e delle bevande\u00bb;\n\n\n\n\nVista la legge 24 novembre 1981, n. 689, recante \u00abModifiche al sistema penale\u00bb;\n\n\n\n\n\n\nVisto il decreto del Presidente della Repubblica 22 settembre 1988, n. 447, recante \u00abApprovazione del codice di procedura penale\u00bb;\n\n\n\n\n\n\nVisto il decreto legislativo 28 luglio 1989, n. 271, recante \u00abNorme di attuazione, di coordinamento e transitorie del codice di procedura penale\u00bb;\n\n\n\n\n\n\nVisto il decreto legislativo 28 agosto 2000, n. 274, recante \u00abDisposizioni sulla competenza penale del giudice di pace, a norma dell'articolo 14 della legge 24 novembre 1999, n. 468\u00bb;\n\n\n\n\n\n\nVisto il decreto legislativo 8 giugno 2001, n. 231, recante \u00abDisciplina della responsabilit\u00e0 amministrativa delle persone giuridiche, delle societ\u00e0 e delle associazioni anche prive di personalit\u00e0 giuridica, a norma dell'articolo 11 della legge 29 settembre 2000, n. 300\u00bb;\n\n\n\n\n\n\nVista la legge 24 dicembre 2007, n. 244, recante \u00abDisposizioni per la formazione del bilancio annuale e pluriennale dello Stato (legge finanziaria 2008)\u00bb;\n\n\n\n\n\n\nVisto il decreto-legge 18 ottobre 2012, n. 179, convertito, con modificazioni, dalla legge 17 dicembre 2012, n. 221, recante \u00abUlteriori misure urgenti per la crescita del Paese\u00bb;\n\n\n\n\n\n\nVista la legge 28 aprile 2014, n. 67, recante \u00abDeleghe al Governo in materia di pene detentive non carcerarie e di riforma del sistema sanzionatorio. Disposizioni in materia di sospensione del procedimento con messa alla prova e nei confronti degli irreperibili\u00bb;\n\n\n\n\n\n\nVisto il decreto-legge 28 ottobre 2020, n. 137, convertito, con modificazioni, dalla legge 18 dicembre 2020, n. 176, recante \u00abUlteriori misure urgenti in materia di tutela della salute, sostegno ai lavoratori e alle imprese, giustizia e sicurezza, connesse all'emergenza epidemiologica da COVID-19\u00bb;\n\n\n\n\n\n\nVista la preliminare deliberazione del Consiglio dei ministri, adottata nella riunione del 16 novembre 2023;\n\n\n\n\nAcquisito, per quanto riguarda le disposizioni in materia di giustizia riparativa, il parere della Conferenza unificata di cui all'articolo 8 del decreto legislativo 28 agosto 1997, n. 281, ai sensi dell'articolo 9, comma 3, del medesimo decreto legislativo n. 281 del 1997;\n\n\nSentito il Garante per la protezione dei dati personali;\n\n\nAcquisiti i pareri delle competenti Commissioni permanenti del Senato della Repubblica e della Camera dei deputati a norma dell'articolo 1, comma 2, della citata legge delega n. 134 del 2021;\n\n\n\n\nVista la deliberazione del Consiglio dei ministri, adottata nella riunione dell'11 marzo 2024;\n\n\n\n\nSulla proposta del Ministro della giustizia, di concerto con i Ministri dell'economia e delle finanze, per la pubblica amministrazione, dell'istruzione e del merito, dell'universit\u00e0 e della ricerca, per gli affari regionali e le autonomie, del lavoro e delle politiche sociali, dell'interno e della difesa;\n\n\nSentito il Dipartimento per la trasformazione digitale della Presidenza del Consiglio dei ministri;\n\nEmana\n il seguente decreto legislativo:\nArt. 1\n Modifiche al codice penale\n\n\n\n\n1. Al codice penale sono apportate le seguenti modificazioni: \n\na) all'articolo 582, secondo comma, le parole: \u00ab61, numero 11-octies),\u00bb sono soppresse e dopo la parola: \u00ab583\u00bb sono inserite le seguenti: \u00ab, 583-quater, secondo comma, primo periodo,\u00bb; \n\nb) all'articolo 635, quinto comma, primo periodo, dopo le parole: \u00abdal primo comma\u00bb sono inserite le seguenti: \u00ab, nonch\u00e9 dal secondo comma, numero 1), limitatamente ai fatti commessi su cose esposte per necessit\u00e0 o per consuetudine o per destinazione alla pubblica fede, ai sensi dell'articolo 625, primo comma, numero 7),\u00bb. \n\n\n\n\n N O T E \n\n Avvertenza: \n Il testo delle note qui pubblicato \u00e8 stato redatto dall'amministrazione competente per materia, ai sensi dell'art. 10, commi 2 e 3, del testo unico delle disposizioni sulla promulgazione delle leggi, sull'emanazione dei decreti del Presidente della Repubblica e sulle pubblicazioni ufficiali della Repubblica italiana, approvato con D.P.R. 28 dicembre 1985, n. 1092, al solo fine di facilitare la lettura delle disposizioni di legge modificate o alle quali \u00e8 operato il rinvio. Restano invariati il valore e l'efficacia degli atti legislativi qui trascritti. \n Note alle premesse: \n - Si riporta l'articolo 76 della Costituzione: \n \u00abArt. 76. - L'esercizio della funzione legislativa non pu\u00f2 essere delegato al Governo se non con determinazione di principi e criteri direttivi e soltanto per tempo limitato e per oggetti definiti.\u00bb. \n - L'articolo 87 della Costituzione, quinto comma, conferisce al Presidente della Repubblica il potere di promulgare le leggi e di emanare i decreti aventi valore di legge e i regolamenti. \n - Si riporta l'articolo 14 della legge 23 agosto 1988, n. 400 (Disciplina dell'attivit\u00e0 di Governo e ordinamento della Presidenza del Consiglio dei Ministri): \n \u00abArt. 14 (Decreti legislativi). - 1. I decreti legislativi adottati dal Governo ai sensi dell'articolo 76 della Costituzione sono emanati dal Presidente della Repubblica con la denominazione di \"decreto legislativo\" e con l'indicazione, nel preambolo, della legge di delegazione, della deliberazione del Consiglio dei ministri e degli altri adempimenti del procedimento prescritti dalla legge di delegazione. \n 2. L'emanazione del decreto legislativo deve avvenire entro il termine fissato dalla legge di delegazione; il testo del decreto legislativo adottato dal Governo \u00e8 trasmesso al Presidente della Repubblica, per la emanazione, almeno venti giorni prima della scadenza. \n 3. Se la delega legislativa si riferisce ad una pluralit\u00e0 di oggetti distinti suscettibili di separata disciplina, il Governo pu\u00f2 esercitarla mediante pi\u00f9 atti successivi per uno o pi\u00f9 degli oggetti predetti. In relazione al termine finale stabilito dalla legge di delegazione, il Governo informa periodicamente le Camere sui criteri che segue nell'organizzazione dell'esercizio della delega. \n 4. In ogni caso, qualora il termine previsto per l'esercizio della delega ecceda i due anni, il Governo \u00e8 tenuto a richiedere il parere delle Camere sugli schemi dei decreti delegati. Il parere \u00e8 espresso dalle Commissioni permanenti delle due Camere competenti per materia entro sessanta giorni, indicando specificamente le eventuali disposizioni non ritenute corrispondenti alle direttive della legge di delegazione. Il Governo, nei trenta giorni successivi, esaminato il parere, ritrasmette, con le sue osservazioni e con eventuali modificazioni, i testi alle Commissioni per il parere definitivo che deve essere espresso entro trenta giorni.\u00bb. \n - Si riporta l'articolo 1 della legge 27 settembre 2021, n. 134 (Delega al Governo per l'efficienza del processo penale nonch\u00e9 in materia di giustizia riparativa e disposizioni per la celere definizione dei procedimenti giudiziari): \n \u00abArt. 1 (Delega al Governo per la modifica del codice di procedura penale, delle norme di attuazione del codice di procedura penale, del codice penale e della collegata legislazione speciale nonch\u00e9 delle disposizioni dell'ordinamento giudiziario in materia di progetti organizzativi delle procure della Repubblica, per la revisione del regime sanzionatorio dei reati e per l'introduzione di una disciplina organica della giustizia riparativa e di una disciplina organica dell'ufficio per il processo penale). - 1. Il Governo \u00e8 delegato ad adottare, nel termine di un anno dalla data di entrata in vigore della presente legge, uno o pi\u00f9 decreti legislativi per la modifica del codice di procedura penale, delle norme di attuazione del codice di procedura penale, del codice penale e della collegata legislazione speciale nonch\u00e9 delle disposizioni dell'ordinamento giudiziario in materia di progetti organizzativi delle procure della Repubblica, per la revisione del regime sanzionatorio dei reati e per l'introduzione di una disciplina organica della giustizia riparativa e di una disciplina organica dell'ufficio per il processo penale, con finalit\u00e0 di semplificazione, speditezza e razionalizzazione del processo penale, nel rispetto delle garanzie difensive e secondo i principi e criteri direttivi previsti dal presente articolo. \n 2. Gli schemi dei decreti legislativi di cui al comma 1 sono adottati su proposta del Ministro della giustizia, di concerto con il Ministro per l'innovazione tecnologica e la transizione digitale, con il Ministro per la pubblica amministrazione, con il Ministro dell'istruzione, con il Ministro dell'universit\u00e0 e della ricerca, con il Ministro per gli affari regionali e le autonomie, con il Ministro del lavoro e delle politiche sociali, con il Ministro dell'interno, con il Ministro della difesa e con il Ministro dell'economia e delle finanze, acquisito, per quanto riguarda le disposizioni in materia di giustizia riparativa, il parere della Conferenza unificata di cui all'articolo 8 del decreto legislativo 28 agosto 1997, n. 281, ai sensi dell'articolo 9, comma 3, del medesimo decreto legislativo n. 281 del 1997. Gli schemi dei decreti legislativi sono successivamente trasmessi alle Camere perch\u00e9 su di essi sia espresso il parere delle Commissioni parlamentari competenti per materia e per i profili finanziari entro il termine di sessanta giorni dalla data della trasmissione. Decorso il predetto termine, i decreti possono essere emanati anche in mancanza dei pareri.\n Qualora detto termine venga a scadere nei trenta giorni antecedenti alla scadenza del termine previsto per l'esercizio della delega o successivamente, quest'ultimo \u00e8 prorogato di sessanta giorni. \n 3. Il Governo \u00e8 delegato ad adottare, nei termini e con la procedura di cui ai commi 1 e 2, uno o pi\u00f9 decreti legislativi recanti le norme di attuazione delle disposizioni adottate ai sensi del comma 1 e di coordinamento tra le stesse e le altre leggi dello Stato, anche modificando la formulazione e la collocazione delle norme del codice penale, del codice di procedura penale, delle norme di attuazione del codice di procedura penale e delle disposizioni contenute in leggi speciali non direttamente investite dai principi e criteri direttivi di delega, in modo da renderle ad essi conformi, operando le necessarie abrogazioni e adottando le opportune disposizioni transitorie. \n 4. Il Governo, con la procedura indicata al comma 2, entro due anni dalla data di entrata in vigore dell'ultimo dei decreti legislativi adottati in attuazione della delega di cui al comma 1 e nel rispetto dei principi e criteri direttivi per essa stabiliti, pu\u00f2 adottare disposizioni integrative e correttive dei decreti legislativi medesimi. \n 5. Nell'esercizio della delega di cui al comma 1, il decreto o i decreti legislativi recanti disposizioni in materia di processo penale telematico sono adottati nel rispetto dei seguenti principi e criteri direttivi: \n a) prevedere che atti e documenti processuali possano essere formati e conservati in formato digitale, in modo che ne siano garantite l'autenticit\u00e0, l'integrit\u00e0, la leggibilit\u00e0, la reperibilit\u00e0 e, ove previsto dalla legge, la segretezza; prevedere che nei procedimenti penali in ogni stato e grado il deposito di atti e documenti, le comunicazioni e le notificazioni siano effettuati con modalit\u00e0 telematiche; prevedere che le trasmissioni e le ricezioni in via telematica assicurino al mittente e al destinatario certezza, anche temporale, dell'avvenuta trasmissione e ricezione, nonch\u00e9 circa l'identit\u00e0 del mittente e del destinatario; prevedere che per gli atti che le parti compiono personalmente il deposito possa avvenire anche con modalit\u00e0 non telematica; \n b) prevedere che, con regolamento adottato con decreto del Ministro della giustizia ai sensi dell'articolo 17, comma 3, della legge 23 agosto 1988, n. 400, siano definite le regole tecniche riguardanti i depositi, le comunicazioni e le notificazioni telematiche di cui alla lettera a) del presente comma, assicurando la conformit\u00e0 al principio di idoneit\u00e0 del mezzo e a quello della certezza del compimento dell'atto e modificando, ove necessario, il regolamento di cui al decreto del Ministro della giustizia 21 febbraio 2011, n. 44; prevedere che ulteriori regole e provvedimenti tecnici di attuazione possano essere adottati con atto dirigenziale; \n c) prevedere una disciplina transitoria ispirata ai seguenti criteri: \n 1) gradualit\u00e0, differenziazione e adeguatezza delle strutture amministrative centrali e periferiche; \n 2) razionale coordinamento e successione temporale tra la disciplina vigente e le norme di attuazione della delega; \n 3) coordinamento del processo di attuazione della delega con quelli di formazione del personale coinvolto; \n d) prevedere che, con regolamento adottato con decreto del Ministro della giustizia ai sensi dell'articolo 17, comma 3, della legge 23 agosto 1988, n. 400, sentiti il Consiglio superiore della magistratura e il Consiglio nazionale forense, siano individuati gli uffici giudiziari e le tipologie di atti di cui alla lettera a) del presente comma per cui possano essere adottate anche modalit\u00e0 non telematiche di deposito, comunicazione o notificazione, nonch\u00e9 i termini di transizione al nuovo regime di deposito, comunicazione e notificazione; \n e) prevedere, per i casi di malfunzionamento dei sistemi informatici dei domini del Ministero della giustizia: \n 1) che siano predisposte soluzioni alternative ed effettive alle modalit\u00e0 telematiche che consentano il tempestivo svolgimento delle attivit\u00e0 processuali; \n 2) che siano predisposti sistemi di accertamento effettivo e di registrazione dell'inizio e della fine del malfunzionamento, in relazione a ciascun settore interessato; \n 3) che sia data tempestiva notizia a tutti gli interessati e comunicazione pubblica del malfunzionamento e del ripristino delle ordinarie condizioni di funzionalit\u00e0 dei sistemi informatici; \n f) prevedere che, nei procedimenti penali in ogni stato e grado, il deposito telematico di atti e documenti possa avvenire anche mediante soluzioni tecnologiche che assicurino la generazione di un messaggio di avvenuto perfezionamento del deposito, nel rispetto della normativa, anche regolamentare, concernente la sottoscrizione, la trasmissione e la ricezione dei documenti informatici. \n 6. Nell'esercizio della delega di cui al comma 1, il decreto o i decreti legislativi recanti disposizioni dirette a rendere il procedimento penale pi\u00f9 celere ed efficiente nonch\u00e9 a modificare il codice di procedura penale in materia di notificazioni sono adottati nel rispetto dei seguenti principi e criteri direttivi: \n a) prevedere che l'imputato non detenuto o internato abbia l'obbligo, fin dal primo contatto con l'autorit\u00e0 procedente, di indicare anche i recapiti telefonici e telematici di cui ha la disponibilit\u00e0; modificare l'articolo 161 del codice di procedura penale prevedendo che l'imputato non detenuto o internato abbia la facolt\u00e0 di dichiarare domicilio ai fini delle notificazioni anche presso un proprio idoneo recapito telematico; \n b) prevedere che tutte le notificazioni all'imputato non detenuto successive alla prima, diverse da quelle con le quali lo stesso \u00e8 citato in giudizio, siano eseguite mediante consegna al difensore; prevedere opportune deroghe alla notificazione degli atti mediante consegna di copia al difensore, a garanzia dell'effettiva conoscenza dell'atto da parte dell'imputato, nel caso in cui questi sia assistito da un difensore d'ufficio e la prima notificazione non sia stata eseguita mediante consegna dell'atto personalmente all'imputato o a persona che con lui conviva, anche temporaneamente, o al portiere o a chi ne fa le veci; \n c) prevedere che il primo atto notificato all'imputato contenga anche l'espresso avviso che le successive notificazioni, diverse da quelle con le quali l'imputato \u00e8 citato in giudizio e fermo restando quanto previsto per le impugnazioni proposte dallo stesso o nel suo interesse, saranno effettuate mediante consegna al difensore; prevedere che l'imputato abbia l'onere di indicare al difensore un recapito idoneo ove effettuare le comunicazioni e che a tale fine possa indicare anche un recapito telematico; prevedere che l'imputato abbia l'onere di informare il difensore di ogni mutamento di tale recapito; prevedere che l'imputato abbia l'onere di comunicare al difensore anche i recapiti telefonici di cui abbia la disponibilit\u00e0; \n d) prevedere che non costituisca inadempimento degli obblighi derivanti dal mandato professionale del difensore l'omessa o ritardata comunicazione all'assistito imputabile al fatto di quest'ultimo; \n e) disciplinare i rapporti tra la notificazione mediante consegna al difensore e gli altri criteri stabiliti dal codice di procedura penale per le notificazioni degli atti all'imputato, in particolare con riferimento ai rapporti tra la notificazione mediante consegna al difensore e la notificazione nel caso di dichiarazione o elezione di domicilio, anche telematico, e, nel caso di imputato detenuto, ai rapporti tra dette notificazioni e quelle previste dall'articolo 156 del codice di procedura penale; \n f) prevedere che, nel caso di impugnazione proposta dall'imputato o nel suo interesse, la notificazione dell'atto di citazione a giudizio nei suoi confronti sia effettuata presso il domicilio dichiarato o eletto, ai sensi della lettera a) del comma 13 del presente articolo. \n 7. Nell'esercizio della delega di cui al comma 1, il decreto o i decreti legislativi recanti disposizioni dirette a rendere il procedimento penale pi\u00f9 celere ed efficiente nonch\u00e9 a modificare il codice di procedura penale in materia di processo in assenza sono adottati nel rispetto dei seguenti principi e criteri direttivi: \n a) ridefinire i casi in cui l'imputato si deve ritenere presente o assente nel processo, prevedendo che il processo possa svolgersi in assenza dell'imputato solo quando esistono elementi idonei a dare certezza del fatto che egli \u00e8 a conoscenza della pendenza del processo e che la sua assenza \u00e8 dovuta a una sua scelta volontaria e consapevole; \n b) prevedere che, ai fini di cui alla lettera a), l'imputato sia tempestivamente citato per il processo a mani proprie o con altre modalit\u00e0 comunque idonee a garantire che lo stesso venga a conoscenza della data e del luogo del processo e del fatto che la decisione potr\u00e0 essere presa anche in sua assenza; prevedere che, ai fini della notificazione dell'atto introduttivo del processo, l'autorit\u00e0 giudiziaria possa avvalersi della polizia giudiziaria; \n c) prevedere che, quando non si abbia certezza dell'effettiva conoscenza della citazione a giudizio o della rinuncia dell'imputato a comparire, si possa comunque procedere in assenza dell'imputato quando il giudice, valutate le modalit\u00e0 di notificazione e ogni altra circostanza del caso concreto, ritenga provato che l'imputato ha conoscenza della pendenza del processo e che la sua assenza \u00e8 dovuta a una scelta volontaria e consapevole; \n d) prevedere che, se all'udienza preliminare o, quando questa manca, alla prima udienza fissata per il giudizio, l'imputato \u00e8 assente e non impedito a comparire, il giudice verifichi la sua rinuncia a comparire o, in mancanza, l'effettiva conoscenza dell'atto introduttivo oppure la sussistenza delle condizioni di cui alla lettera c) che legittimano la prosecuzione del procedimento in assenza dell'imputato; \n e) prevedere che, quando non sono soddisfatte le condizioni per procedere in assenza dell'imputato, il giudice pronunci sentenza inappellabile di non doversi procedere; prevedere che, fino alla scadenza del doppio dei termini stabiliti dall'articolo 157 del codice penale, si continui ogni pi\u00f9 idonea ricerca della persona nei cui confronti \u00e8 stata pronunciata la sentenza di non doversi procedere, al fine di renderla edotta della sentenza, del fatto che il procedimento penale sar\u00e0 riaperto e dell'obbligo di eleggere o dichiarare un domicilio ai fini delle notificazioni; prevedere la possibilit\u00e0 che, durante le ricerche, si assumano, su richiesta di parte, le prove non rinviabili, osservando le forme previste per il dibattimento; prevedere che, una volta rintracciata la persona ricercata, ne sia data tempestiva notizia all'autorit\u00e0 giudiziaria e che questa revochi la sentenza di non doversi procedere e fissi nuova udienza per la prosecuzione del procedimento, con notificazione all'imputato con le forme di cui alla lettera b); prevedere che, nel giudizio di primo grado, non si tenga conto, ai fini della prescrizione del reato, del periodo di tempo intercorrente tra la definizione del procedimento con sentenza di non doversi procedere e il momento in cui la persona nei cui confronti la sentenza \u00e8 pronunciata \u00e8 stata rintracciata, salva, in ogni caso, l'estinzione del reato nel caso in cui sia superato il doppio dei termini stabiliti dall'articolo 157 del codice penale; prevedere opportune deroghe per il caso di imputato nei confronti del quale \u00e8 stata emessa ordinanza di custodia cautelare in assenza dei presupposti della dichiarazione di latitanza; \n f) prevedere una disciplina derogatoria per il processo nei confronti dell'imputato latitante, consentendo di procedere in sua assenza anche quando non si abbia certezza dell'effettiva conoscenza della citazione a giudizio e della rinuncia dell'imputato al suo diritto a comparire al dibattimento, stante la possibilit\u00e0 di un rimedio successivo ai sensi della lettera g); rivedere la disciplina della latitanza, di cui agli articoli 295 e 296 del codice di procedura penale, al fine di assicurare che la dichiarazione di latitanza sia sorretta da specifica motivazione circa l'effettiva conoscenza della misura cautelare e la volont\u00e0 del destinatario di sottrarvisi; \n g) ampliare la possibilit\u00e0 di rimedi successivi a favore dell'imputato e del condannato giudicato in assenza senza avere avuto effettiva conoscenza della celebrazione del processo, armonizzando la normativa processuale nazionale con quanto previsto dall'articolo 9 della direttiva (UE) 2016/343 del Parlamento europeo e del Consiglio, del 9 marzo 2016; \n h) prevedere che il difensore dell'imputato assente possa impugnare la sentenza solo se munito di specifico mandato, rilasciato dopo la pronuncia della sentenza; prevedere che con lo specifico mandato a impugnare l'imputato dichiari o elegga il domicilio per il giudizio di impugnazione; prevedere, per il difensore dell'imputato assente, un ampliamento del termine per impugnare; \n i) prevedere che, nella citazione a giudizio, l'imputato sia avvisato che, non comparendo, sar\u00e0 egualmente giudicato in assenza e che, nel provvedimento di esecuzione, sia contenuto l'avviso al condannato che, ove si sia proceduto in sua assenza senza che egli abbia avuto conoscenza del processo, lo stesso potr\u00e0 esercitare i diritti previsti ai sensi della lettera g). \n 8. Nell'esercizio della delega di cui al comma 1, i decreti legislativi recanti modifiche al codice di procedura penale in materia di atti del procedimento sono adottati nel rispetto dei seguenti principi e criteri direttivi: \n a) prevedere la registrazione audiovisiva come forma ulteriore di documentazione dell'interrogatorio che non si svolga in udienza e della prova dichiarativa, salva la contingente indisponibilit\u00e0 degli strumenti necessari o degli ausiliari tecnici; \n b) prevedere i casi in cui debba essere prevista almeno l'audioregistrazione dell'assunzione di informazioni dalle persone informate sui fatti, senza obbligo di trascrizione; \n c) individuare i casi in cui, con il consenso delle parti, la partecipazione all'atto del procedimento o all'udienza possa avvenire a distanza. \n 9. Nell'esercizio della delega di cui al comma 1, i decreti legislativi recanti modifiche al codice di procedura penale in materia di indagini preliminari e di udienza preliminare e alle disposizioni dell'ordinamento giudiziario in materia di progetti organizzativi delle procure della Repubblica, per le parti di seguito indicate, sono adottati nel rispetto dei seguenti principi e criteri direttivi: \n a) modificare la regola di giudizio per la presentazione della richiesta di archiviazione, prevedendo che il pubblico ministero chieda l'archiviazione quando gli elementi acquisiti nelle indagini preliminari non consentono una ragionevole previsione di condanna; \n b) escludere l'obbligo di notificazione dell'avviso della richiesta di archiviazione, di cui all'articolo 408, comma 2, del codice di procedura penale, alla persona offesa che abbia rimesso la querela; \n c) modificare i termini di durata delle indagini preliminari, di cui all'articolo 405 del codice di procedura penale, in relazione alla natura dei reati, nelle seguenti misure: \n 1) sei mesi dalla data in cui il nome della persona alla quale il reato \u00e8 attribuito \u00e8 iscritto nel registro delle notizie di reato, per le contravvenzioni; \n 2) un anno e sei mesi dalla data indicata al numero 1), quando si procede per taluno dei delitti indicati nell'articolo 407, comma 2, del codice di procedura penale; \n 3) un anno dalla data indicata al numero 1), in tutti gli altri casi; \n d) prevedere che il pubblico ministero possa chiedere al giudice la proroga dei termini di cui all'articolo 405 del codice di procedura penale una sola volta, prima della scadenza di tali termini, per un tempo non superiore a sei mesi, quando la proroga sia giustificata dalla complessit\u00e0 delle indagini; \n e) prevedere che, decorsi i termini di durata delle indagini, il pubblico ministero sia tenuto a esercitare l'azione penale o a richiedere l'archiviazione entro un termine fissato in misura diversa, in base alla gravit\u00e0 del reato e alla complessit\u00e0 delle indagini preliminari; \n f) predisporre idonei meccanismi procedurali volti a consentire alla persona sottoposta alle indagini e alla persona offesa, la quale nella notizia di reato o successivamente alla sua presentazione abbia dichiarato di volerne essere informata, di prendere cognizione degli atti di indagine quando, scaduto il termine di cui alla lettera e), il pubblico ministero non assuma le proprie determinazioni in ordine all'azione penale, tenuto conto delle esigenze di tutela del segreto investigativo nelle indagini relative ai reati di cui all'articolo 407 del codice di procedura penale e di eventuali ulteriori esigenze di cui all'articolo 7, paragrafo 4, della direttiva 2012/13/UE del Parlamento europeo e del Consiglio, del 22 maggio 2012; \n g) prevedere una disciplina che, in ogni caso, rimedi alla stasi del procedimento, mediante un intervento del giudice per le indagini preliminari; \n h) prevedere analoghi rimedi alla stasi del procedimento nelle ipotesi in cui, dopo la notificazione dell'avviso di cui all'articolo 415-bis del codice di procedura penale, il pubblico ministero non assuma tempestivamente le determinazioni in ordine all'azione penale; \n i) prevedere che gli uffici del pubblico ministero, per garantire l'efficace e uniforme esercizio dell'azione penale, nell'ambito dei criteri generali indicati dal Parlamento con legge, individuino criteri di priorit\u00e0 trasparenti e predeterminati, da indicare nei progetti organizzativi delle procure della Repubblica, al fine di selezionare le notizie di reato da trattare con precedenza rispetto alle altre, tenendo conto anche del numero degli affari da trattare e dell'utilizzo efficiente delle risorse disponibili; allineare la procedura di approvazione dei progetti organizzativi delle procure della Repubblica a quella delle tabelle degli uffici giudicanti; \n l) estendere il catalogo dei reati di competenza del tribunale in composizione monocratica per i quali l'azione penale \u00e8 esercitata nelle forme di cui all'articolo 552 del codice di procedura penale a delitti da individuare tra quelli puniti con la pena della reclusione non superiore nel massimo a sei anni, anche se congiunta alla pena della multa, che non presentino rilevanti difficolt\u00e0 di accertamento; \n m) modificare la regola di giudizio di cui all'articolo 425, comma 3, del codice di procedura penale nel senso di prevedere che il giudice pronunci sentenza di non luogo a procedere quando gli elementi acquisiti non consentono una ragionevole previsione di condanna; \n n) prevedere che, in caso di violazione della disposizione dell'articolo 417, comma 1, lettera b), del codice di procedura penale, il giudice, sentite le parti, quando il pubblico ministero non provvede alla riformulazione dell'imputazione, dichiari, anche d'ufficio, la nullit\u00e0 e restituisca gli atti; prevedere che, al fine di consentire che il fatto, le circostanze aggravanti e quelle che possono comportare l'applicazione di misure di sicurezza, nonch\u00e9 i relativi articoli di legge, siano indicati in termini corrispondenti a quanto emerge dagli atti, il giudice, sentite le parti, ove il pubblico ministero non provveda alle necessarie modifiche, restituisca, anche d'ufficio, gli atti al pubblico ministero; \n o) prevedere che, nei processi con udienza preliminare, l'eventuale costituzione di parte civile debba avvenire, a pena di decadenza, per le imputazioni contestate, entro il compimento degli accertamenti relativi alla regolare costituzione delle parti, a norma dell'articolo 420 del codice di procedura penale; prevedere che, salva contraria volont\u00e0 espressa della parte rappresentata e fuori dei casi di mancanza di procura alle liti ai sensi dell'articolo 100 del codice di procedura penale, la procura per l'esercizio dell'azione civile in sede penale, rilasciata ai sensi dell'articolo 122 del predetto codice, conferisca al difensore la legittimazione all'esercizio dell'azione civile con facolt\u00e0 di trasferire ad altri il potere di sottoscrivere l'atto di costituzione per garantire il potere di costituirsi parte civile; \n p) precisare i presupposti per l'iscrizione nel registro di cui all'articolo 335 del codice di procedura penale della notizia di reato e del nome della persona cui lo stesso \u00e8 attribuito, in modo da soddisfare le esigenze di garanzia, certezza e uniformit\u00e0 delle iscrizioni; \n q) prevedere che il giudice, su richiesta motivata dell'interessato, accerti la tempestivit\u00e0 dell'iscrizione nel registro di cui all'articolo 335 del codice di procedura penale della notizia di reato e del nome della persona alla quale lo stesso \u00e8 attribuito e la retrodati nel caso di ingiustificato e inequivocabile ritardo; prevedere un termine a pena di inammissibilit\u00e0 per la proposizione della richiesta, a decorrere dalla data in cui l'interessato ha facolt\u00e0 di prendere visione degli atti che imporrebbero l'anticipazione dell'iscrizione della notizia a suo carico; prevedere che, a pena di inammissibilit\u00e0 dell'istanza, l'interessato che chiede la retrodatazione dell'iscrizione della notizia di reato abbia l'onere di indicare le ragioni che sorreggono la richiesta; \n r) prevedere che il giudice per le indagini preliminari, anche d'ufficio, quando ritiene che il reato \u00e8 da attribuire a persona individuata, ne ordini l'iscrizione nel registro di cui all'articolo 335 del codice di procedura penale, se il pubblico ministero ancora non vi ha provveduto; \n s) prevedere che la mera iscrizione del nome della persona nel registro di cui all'articolo 335 del codice di procedura penale non determini effetti pregiudizievoli sul piano civile e amministrativo; \n t) prevedere criteri pi\u00f9 stringenti ai fini dell'adozione del decreto di riapertura delle indagini di cui all'articolo 414 del codice di procedura penale. \n 10. Nell'esercizio della delega di cui al comma 1, i decreti legislativi recanti modifiche al codice di procedura penale in materia di procedimenti speciali, per le parti di seguito indicate, sono adottati nel rispetto dei seguenti principi e criteri direttivi: \n a) in materia di applicazione della pena su richiesta: \n 1) prevedere che, quando la pena detentiva da applicare supera i due anni, l'accordo tra imputato e pubblico ministero possa estendersi alle pene accessorie e alla loro durata; prevedere che, in tutti i casi di applicazione della pena su richiesta, l'accordo tra imputato e pubblico ministero possa estendersi alla confisca facoltativa e alla determinazione del suo oggetto e ammontare; \n 2) ridurre gli effetti extra-penali della sentenza di applicazione della pena su richiesta delle parti, prevedendo anche che questa non abbia efficacia di giudicato nel giudizio disciplinare e in altri casi; \n 3) assicurare il coordinamento tra l'articolo 446 del codice di procedura penale e la disciplina adottata in attuazione del comma 12 del presente articolo, riguardo al termine per la formulazione della richiesta di patteggiamento; \n b) in materia di giudizio abbreviato: \n 1) modificare le condizioni per l'accoglimento della richiesta di giudizio abbreviato subordinata a un'integrazione probatoria, ai sensi dell'articolo 438, comma 5, del codice di procedura penale, prevedendo l'ammissione del giudizio abbreviato se l'integrazione risulta necessaria ai fini della decisione e se il procedimento speciale produce un'economia processuale in rapporto ai tempi di svolgimento del giudizio dibattimentale; \n 2) prevedere che la pena inflitta sia ulteriormente ridotta di un sesto nel caso di mancata proposizione di impugnazione da parte dell'imputato, stabilendo che la riduzione sia applicata dal giudice dell'esecuzione; \n 3) abrogare il comma 3 dell'articolo 442 del codice di procedura penale e l'articolo 134 delle norme di attuazione, di coordinamento e transitorie del codice di procedura penale, di cui al decreto legislativo 28 luglio 1989, n. 271; \n c) in materia di giudizio immediato: \n 1) prevedere che, a seguito di notificazione del decreto di giudizio immediato, nel caso di rigetto da parte del giudice delle indagini preliminari della richiesta di giudizio abbreviato subordinata a un'integrazione probatoria, l'imputato possa proporre la richiesta di giudizio abbreviato di cui all'articolo 438, comma 1, del codice di procedura penale oppure la richiesta di applicazione della pena ai sensi dell'articolo 444 del codice di procedura penale; \n 2) prevedere che, a seguito di notificazione del decreto di giudizio immediato, nel caso di dissenso del pubblico ministero o di rigetto da parte del giudice delle indagini preliminari della richiesta di applicazione della pena ai sensi dell'articolo 444 del codice di procedura penale, l'imputato possa proporre la richiesta di giudizio abbreviato; \n d) in materia di procedimento per decreto: \n 1) prevedere che la richiesta di decreto penale di condanna possa essere formulata dal pubblico ministero entro il termine di un anno dall'iscrizione ai sensi dell'articolo 335 del codice di procedura penale; \n 2) stabilire che, nei casi previsti dall'articolo 460, comma 5, del codice di procedura penale, ai fini dell'estinzione del reato sia necessario il pagamento della pena pecuniaria; \n 3) assegnare un termine di quindici giorni, decorrenti dalla notificazione del decreto penale di condanna, entro il quale il condannato, rinunciando a proporre opposizione, possa pagare la pena pecuniaria in misura ridotta di un quinto; \n e) coordinare la disciplina delle nuove contestazioni in dibattimento con la disciplina dei termini per la presentazione della richiesta di procedimenti speciali; \n f) prevedere che, in caso di nuove contestazioni ai sensi del libro VII, titolo II, capo IV, del codice di procedura penale, l'imputato possa chiedere la definizione del processo ai sensi degli articoli 444 e seguenti o 458 e seguenti del medesimo codice; prevedere che tale facolt\u00e0 possa essere esercitata nell'udienza successiva a quella in cui \u00e8 avvenuta la nuova contestazione. \n 11. Nell'esercizio della delega di cui al comma 1, i decreti legislativi recanti modifiche al codice di procedura penale in materia di giudizio, per le parti di seguito indicate, sono adottati nel rispetto dei seguenti principi e criteri direttivi: \n a) prevedere che, quando non \u00e8 possibile esaurire il dibattimento in una sola udienza, dopo la lettura dell'ordinanza con cui provvede all'ammissione delle prove il giudice comunichi alle parti il calendario delle udienze per l'istruzione dibattimentale e per lo svolgimento della discussione; \n b) prevedere che le parti illustrino le rispettive richieste di prova nei limiti strettamente necessari alla verifica dell'ammissibilit\u00e0 delle prove ai sensi dell'articolo 190 del codice di procedura penale; \n c) prevedere, ai fini dell'esame del consulente o del perito, il deposito delle consulenze tecniche e della perizia entro un termine congruo precedente l'udienza fissata per l'esame del consulente o del perito, ferma restando la disciplina delle letture e dell'indicazione degli atti utilizzabili ai fini della decisione; \n d) prevedere che, nell'ipotesi di mutamento del giudice o di uno o pi\u00f9 componenti del collegio, il giudice disponga, a richiesta di parte, la riassunzione della prova dichiarativa gi\u00e0 assunta; stabilire che, quando la prova dichiarativa \u00e8 stata verbalizzata tramite videoregistrazione, nel dibattimento svolto innanzi al giudice diverso o al collegio diversamente composto, nel contraddittorio con la persona nei cui confronti le dichiarazioni medesime saranno utilizzate, il giudice disponga la riassunzione della prova solo quando lo ritenga necessario sulla base di specifiche esigenze. \n 12. Nell'esercizio della delega di cui al comma 1, i decreti legislativi recanti modifiche al codice di procedura penale in materia di procedimento davanti al tribunale in composizione monocratica, per le parti di seguito indicate, sono adottati nel rispetto dei seguenti principi e criteri direttivi: \n a) nei procedimenti a citazione diretta di cui all'articolo 550 del codice di procedura penale, introdurre un'udienza predibattimentale in camera di consiglio, innanzi a un giudice diverso da quello davanti al quale, eventualmente, dovr\u00e0 celebrarsi il dibattimento; \n b) prevedere che, in caso di violazione della disposizione di cui all'articolo 552, comma 1, lettera c), del codice di procedura penale, il giudice, sentite le parti, quando il pubblico ministero non provvede alla riformulazione dell'imputazione, dichiari, anche d'ufficio, la nullit\u00e0 e restituisca gli atti; \n c) prevedere che, al fine di consentire che il fatto, le circostanze aggravanti e quelle che possono comportare l'applicazione di misure di sicurezza, nonch\u00e9 i relativi articoli di legge, siano indicati in termini corrispondenti a quanto emerge dagli atti, il giudice, sentite le parti, ove il pubblico ministero non provveda alle necessarie modifiche, restituisca, anche d'ufficio, gli atti al pubblico ministero; \n d) prevedere che, in assenza di richieste di definizioni alternative di cui alla lettera e), il giudice valuti, sulla base degli atti contenuti nel fascicolo del pubblico ministero, se sussistono le condizioni per pronunciare sentenza di non luogo a procedere perch\u00e9 gli elementi acquisiti non consentono una ragionevole previsione di condanna; \n e) prevedere che, nel caso in cui il processo, nell'udienza di cui alla lettera a), non sia definito con procedimento speciale o con sentenza di non luogo a procedere, il giudice fissi la data per una nuova udienza, da tenersi non prima di venti giorni di fronte a un altro giudice, per l'apertura e la celebrazione del dibattimento; coordinare la disciplina dell'articolo 468 del codice di procedura penale con le disposizioni adottate ai sensi della presente lettera; \n f) prevedere che il giudice non possa pronunciare sentenza di non luogo a procedere, nei casi di cui alla lettera d), se ritiene che dal proscioglimento debba conseguire l'applicazione di una misura di sicurezza diversa dalla confisca; \n g) prevedere che alla sentenza di non luogo a procedere di cui alla lettera d) del presente comma si applichino gli articoli 426, 427 e 428 del codice di procedura penale e le disposizioni del titolo X del libro V dello stesso codice, adeguandone il contenuto in rapporto alla competenza del tribunale in composizione monocratica. \n 13. Nell'esercizio della delega di cui al comma 1, i decreti legislativi recanti modifiche al codice di procedura penale in materia di appello, di ricorso per cassazione e di impugnazioni straordinarie, per le parti di seguito indicate, sono adottati nel rispetto dei seguenti principi e criteri direttivi: \n a) fermo restando il criterio di cui al comma 7, lettera h), dettato per il processo in assenza, prevedere che con l'atto di impugnazione, a pena di inammissibilit\u00e0, sia depositata dichiarazione o elezione di domicilio ai fini della notificazione dell'atto introduttivo del giudizio di impugnazione; \n b) abrogare gli articoli 582, comma 2, e 583 del codice di procedura penale e coordinare la disciplina del deposito degli atti di impugnazione con quella generale, prevista per il deposito di tutti gli atti del procedimento; \n c) prevedere l'inappellabilit\u00e0 delle sentenze di proscioglimento relative a reati puniti con la sola pena pecuniaria o con pena alternativa; \n d) disciplinare i rapporti tra l'improcedibilit\u00e0 dell'azione penale per superamento dei termini di durata massima del giudizio di impugnazione e l'azione civile esercitata nel processo penale, nonch\u00e9 i rapporti tra la medesima improcedibilit\u00e0 dell'azione penale e la confisca disposta con la sentenza impugnata; adeguare conseguentemente la disciplina delle impugnazioni per i soli interessi civili, assicurando una regolamentazione coerente della materia; \n e) prevedere l'inappellabilit\u00e0 della sentenza di condanna a pena sostituita con il lavoro di pubblica utilit\u00e0; \n f) prevedere l'inappellabilit\u00e0 della sentenza di non luogo a procedere nei casi di cui alla lettera c); \n g) prevedere la celebrazione del giudizio di appello con rito camerale non partecipato, salvo che la parte appellante o, in ogni caso, l'imputato o il suo difensore richiedano di partecipare all'udienza; \n h) eliminare le preclusioni di cui all'articolo 599-bis, comma 2, del codice di procedura penale; \n i) prevedere l'inammissibilit\u00e0 dell'appello per mancanza di specificit\u00e0 dei motivi quando nell'atto manchi la puntuale ed esplicita enunciazione dei rilievi critici rispetto alle ragioni di fatto e di diritto espresse nel provvedimento impugnato; \n l) modificare l'articolo 603, comma 3-bis, del codice di procedura penale prevedendo che, nel caso di appello contro una sentenza di proscioglimento per motivi attinenti alla valutazione della prova dichiarativa, la rinnovazione dell'istruzione dibattimentale sia limitata ai soli casi di prove dichiarative assunte in udienza nel corso del giudizio di primo grado; \n m) prevedere che la trattazione dei ricorsi davanti alla Corte di cassazione avvenga con contraddittorio scritto senza l'intervento dei difensori, salva, nei casi non contemplati dall'articolo 611 del codice di procedura penale, la richiesta delle parti di discussione orale in pubblica udienza o in camera di consiglio partecipata; prevedere che, negli stessi casi, la Corte di cassazione possa disporre, anche in assenza di una richiesta di parte, la trattazione con discussione orale in pubblica udienza o in camera di consiglio partecipata; prevedere che la Corte di cassazione, ove intenda dare al fatto una definizione giuridica diversa, instauri preventivamente il contraddittorio nelle forme previste per la celebrazione dell'udienza; \n n) prevedere che il giudice chiamato a decidere una questione concernente la competenza per territorio possa, anche su istanza di parte, rimettere la decisione alla Corte di cassazione, che provvede in camera di consiglio; prevedere che, qualora non proponga l'istanza di rimessione della decisione alla Corte di cassazione, la parte che ha eccepito l'incompetenza per territorio non possa riproporre la questione nel corso del procedimento; prevedere che la Corte di cassazione, nel caso in cui dichiari l'incompetenza del giudice, ordini la trasmissione degli atti al giudice competente; \n o) introdurre un mezzo di impugnazione straordinario davanti alla Corte di cassazione al fine di dare esecuzione alla sentenza definitiva della Corte europea dei diritti dell'uomo, proponibile dal soggetto che abbia presentato il ricorso, entro un termine perentorio; attribuire alla Corte di cassazione il potere di adottare i provvedimenti necessari e disciplinare l'eventuale procedimento successivo; coordinare il rimedio di cui alla presente lettera con quello della rescissione del giudicato, individuando per quest'ultimo una coerente collocazione sistematica, e con l'incidente di esecuzione di cui all'articolo 670 del codice di procedura penale. \n 14. Nell'esercizio della delega di cui al comma 1, i decreti legislativi recanti modifiche al codice di procedura penale e alle norme di attuazione, di coordinamento e transitorie del codice di procedura penale, di cui al decreto legislativo 28 luglio 1989, n. 271, in materia di amministrazione dei beni sottoposti a sequestro e di esecuzione della confisca, per le parti di seguito indicate, sono adottati nel rispetto dei seguenti principi e criteri direttivi: \n a) prevedere che l'esecuzione della confisca per equivalente, quando non ha a oggetto beni mobili o immobili gi\u00e0 sottoposti a sequestro, avvenga con le modalit\u00e0 di esecuzione delle pene pecuniarie e che la vendita dei beni confiscati a qualsiasi titolo nel processo penale avvenga con le forme di cui agli articoli 534-bis e 591-bis del codice di procedura civile; \n b) disciplinare l'amministrazione dei beni sottoposti a sequestro e dei beni confiscati in conformit\u00e0 alle previsioni dell'articolo 104-bis delle norme di attuazione, di coordinamento e transitorie del codice di procedura penale, di cui al decreto legislativo 28 luglio 1989, n. 271. \n 15. Nell'esercizio della delega di cui al comma 1, i decreti legislativi recanti modifiche al codice penale e al codice di procedura penale in materia di condizioni di procedibilit\u00e0, per le parti di seguito indicate, sono adottati nel rispetto dei seguenti principi e criteri direttivi: \n a) prevedere la procedibilit\u00e0 a querela della persona offesa per il reato di lesioni personali stradali gravi o gravissime previsto dall'articolo 590-bis, primo comma, del codice penale; \n b) prevedere l'estensione del regime di procedibilit\u00e0 a querela di parte a ulteriori specifici reati contro la persona o contro il patrimonio nell'ambito di quelli puniti con pena edittale detentiva non superiore nel minimo a due anni; prevedere che ai fini della determinazione della pena detentiva non si tenga conto delle circostanze, facendo salva la procedibilit\u00e0 d'ufficio quando la persona offesa sia incapace per et\u00e0 o per infermit\u00e0; \n c) prevedere l'obbligo, quanto ai reati perseguibili a querela, che con l'atto di querela sia dichiarato o eletto domicilio per le notificazioni; prevedere la possibilit\u00e0 di indicare, a tal fine, un idoneo recapito telematico; \n d) prevedere quale remissione tacita della querela l'ingiustificata mancata comparizione del querelante all'udienza alla quale sia stato citato in qualit\u00e0 di testimone. \n 16. Nell'esercizio della delega di cui al comma 1, i decreti legislativi recanti modifiche al codice di procedura penale, al codice penale e alla collegata legislazione speciale in materia di pena pecuniaria, al fine di restituire effettivit\u00e0 alla stessa, sono adottati nel rispetto dei seguenti principi e criteri direttivi: \n a) razionalizzare e semplificare il procedimento di esecuzione delle pene pecuniarie; \n b) rivedere, secondo criteri di equit\u00e0, efficienza ed effettivit\u00e0, i meccanismi e la procedura di conversione della pena pecuniaria in caso di mancato pagamento per insolvenza o insolvibilit\u00e0 del condannato; \n c) prevedere procedure amministrative efficaci, che assicurino l'effettiva riscossione della pena pecuniaria e la sua conversione in caso di mancato pagamento. \n 17. Nell'esercizio della delega di cui al comma 1, i decreti legislativi recanti modifiche alla disciplina delle sanzioni sostitutive delle pene detentive brevi, di cui alla legge 24 novembre 1981, n. 689, sono adottati nel rispetto dei seguenti principi e criteri direttivi: \n a) abolire le sanzioni sostitutive della semidetenzione e della libert\u00e0 controllata; \n b) prevedere come sanzioni sostitutive delle pene detentive brevi: la semilibert\u00e0; la detenzione domiciliare; il lavoro di pubblica utilit\u00e0; la pena pecuniaria; modificare conseguentemente la disciplina della legge 24 novembre 1981, n. 689, e delle disposizioni di legge, ovunque previste, che si riferiscano alle sanzioni sostitutive delle pene detentive brevi; \n c) prevedere che le sanzioni sostitutive delle pene detentive brevi possano essere applicate solo quando il giudice ritenga che contribuiscano alla rieducazione del condannato e assicurino, anche attraverso opportune prescrizioni, la prevenzione del pericolo che egli commetta altri reati; disciplinare conseguentemente il potere discrezionale del giudice nella scelta tra le pene sostitutive; \n d) ridisciplinare opportunamente le condizioni soggettive per la sostituzione della pena detentiva, assicurando il coordinamento con le preclusioni previste dall'ordinamento penitenziario per l'accesso alla semilibert\u00e0 e alla detenzione domiciliare; \n e) prevedere che il giudice, nel pronunciare la sentenza di condanna o la sentenza di applicazione della pena ai sensi dell'articolo 444 del codice di procedura penale, quando ritenga di dover determinare la durata della pena detentiva entro il limite di quattro anni, possa sostituire tale pena con quelle della semilibert\u00e0 o della detenzione domiciliare; quando ritenga di doverla determinare entro il limite di tre anni, possa sostituirla anche con il lavoro di pubblica utilit\u00e0, se il condannato non si oppone; quando ritenga di doverla determinare entro il limite di un anno, possa sostituirla altres\u00ec con la pena pecuniaria della specie corrispondente; prevedere che con il decreto penale di condanna la pena detentiva possa essere sostituita, oltre che con la pena pecuniaria, con il lavoro di pubblica utilit\u00e0, se il condannato non si oppone; \n f) per la semilibert\u00e0 e per la detenzione domiciliare mutuare, in quanto compatibile, la disciplina sostanziale e processuale prevista dalla legge 26 luglio 1975, n. 354, per le omonime misure alternative alla detenzione; per il lavoro di pubblica utilit\u00e0 mutuare, in quanto compatibile, la disciplina prevista dal decreto legislativo 28 agosto 2000, n. 274, per l'omonima pena principale irrogabile dal giudice di pace, fermo restando che il lavoro di pubblica utilit\u00e0, quando \u00e8 applicato quale pena sostitutiva di una pena detentiva, deve avere durata corrispondente a quella della pena detentiva sostituita; \n g) prevedere il coinvolgimento degli uffici per l'esecuzione penale esterna al fine di consentire l'applicazione delle sanzioni sostitutive delle pene detentive brevi nel giudizio di cognizione; \n h) prevedere che le disposizioni degli articoli 163 e seguenti del codice penale, relative alla sospensione condizionale della pena, non si applichino alle sanzioni sostitutive delle pene detentive brevi; \n i) prevedere che, in caso di decreto penale di condanna o di sentenza di applicazione della pena ai sensi dell'articolo 444 del codice di procedura penale, il positivo svolgimento del lavoro di pubblica utilit\u00e0 comporti, se accompagnato dal risarcimento del danno o dall'eliminazione delle conseguenze dannose del reato, ove possibili, la revoca della confisca che sia stata eventualmente disposta; fare salva in ogni caso la confisca obbligatoria, anche per equivalente, del prezzo, del profitto o del prodotto del reato ovvero delle cose la cui fabbricazione, uso e porto, detenzione o alienazione costituiscano reato; \n l) prevedere, quanto alla pena pecuniaria, ferma restando la disciplina dell'articolo 53, secondo comma, della legge 24 novembre 1981, n. 689, che il valore giornaliero al quale pu\u00f2 essere assoggettato il condannato sia individuato, nel minimo, in misura indipendente dalla somma indicata dall'articolo 135 del codice penale e, nel massimo, in misura non eccedente 2.500 euro, ovvero, in caso di sostituzione della pena detentiva con decreto penale di condanna, in 250 euro; determinare il valore giornaliero minimo in modo tale da evitare che la sostituzione della pena risulti eccessivamente onerosa in rapporto alle condizioni economiche del condannato e del suo nucleo familiare, consentendo al giudice di adeguare la sanzione sostitutiva alle condizioni economiche e di vita del condannato; \n m) prevedere che la mancata esecuzione delle sanzioni sostitutive delle pene detentive brevi, o l'inosservanza grave o reiterata delle relative prescrizioni, comporti la revoca della sanzione sostitutiva e, per la parte residua, la conversione nella pena detentiva sostituita o in altra pena sostitutiva; fare salva, quanto alla pena pecuniaria, l'ipotesi in cui il mancato pagamento sia dovuto a insolvibilit\u00e0 del condannato o ad altro giustificato motivo; \n n) mutuare dagli articoli 47 e 51 della legge 26 luglio 1975, n. 354, e dall'articolo 56 del decreto legislativo 28 agosto 2000, n. 274, la disciplina relativa alla responsabilit\u00e0 penale per la violazione degli obblighi relativi alle pene sostitutive della semilibert\u00e0, della detenzione domiciliare e del lavoro di pubblica utilit\u00e0. \n 18. Nell'esercizio della delega di cui al comma 1, i decreti legislativi recanti una disciplina organica della giustizia riparativa sono adottati nel rispetto dei seguenti principi e criteri direttivi: \n a) introdurre, nel rispetto delle disposizioni della direttiva 2012/29/UE del Parlamento europeo e del Consiglio, del 25 ottobre 2012, e dei principi sanciti a livello internazionale, una disciplina organica della giustizia riparativa quanto a nozione, principali programmi, criteri di accesso, garanzie, persone legittimate a partecipare, modalit\u00e0 di svolgimento dei programmi e valutazione dei suoi esiti, nell'interesse della vittima e dell'autore del reato; \n b) definire la vittima del reato come la persona fisica che ha subito un danno, fisico, mentale o emotivo, o perdite economiche che sono state causate direttamente da un reato; considerare vittima del reato il familiare di una persona la cui morte \u00e8 stata causata da un reato e che ha subito un danno in conseguenza della morte di tale persona; definire il familiare come il coniuge, la parte di un'unione civile tra persone dello stesso sesso, la persona che convive con la vittima in una relazione intima, nello stesso nucleo familiare e in modo stabile e continuo, nonch\u00e9 i parenti in linea diretta, i fratelli e le sorelle e le persone a carico della vittima; \n c) prevedere la possibilit\u00e0 di accesso ai programmi di giustizia riparativa in ogni stato e grado del procedimento penale e durante l'esecuzione della pena, su iniziativa dell'autorit\u00e0 giudiziaria competente, senza preclusioni in relazione alla fattispecie di reato o alla sua gravit\u00e0, sulla base del consenso libero e informato della vittima del reato e dell'autore del reato e della positiva valutazione da parte dell'autorit\u00e0 giudiziaria dell'utilit\u00e0 del programma in relazione ai criteri di accesso definiti ai sensi della lettera a); \n d) prevedere, in ogni caso, che le specifiche garanzie per l'accesso ai programmi di giustizia riparativa e per il loro svolgimento includano: la completa, tempestiva ed effettiva informazione della vittima del reato e dell'autore del reato, nonch\u00e9, nel caso di minorenni, degli esercenti la responsabilit\u00e0 genitoriale, circa i servizi di giustizia riparativa disponibili; il diritto all'assistenza linguistica delle persone alloglotte; la rispondenza dei programmi di giustizia riparativa all'interesse della vittima del reato, dell'autore del reato e della comunit\u00e0; la ritrattabilit\u00e0 del consenso in ogni momento; la confidenzialit\u00e0 delle dichiarazioni rese nel corso del programma di giustizia riparativa, salvo che vi sia il consenso delle parti o che la divulgazione sia indispensabile per evitare la commissione di imminenti o gravi reati e salvo che le dichiarazioni integrino di per s\u00e9 reato, nonch\u00e9 la loro inutilizzabilit\u00e0 nel procedimento penale e in fase di esecuzione della pena; \n e) prevedere che l'esito favorevole dei programmi di giustizia riparativa possa essere valutato nel procedimento penale e in fase di esecuzione della pena; prevedere che l'impossibilit\u00e0 di attuare un programma di giustizia riparativa o il suo fallimento non producano effetti negativi a carico della vittima del reato o dell'autore del reato nel procedimento penale o in sede esecutiva; \n f) disciplinare la formazione dei mediatori esperti in programmi di giustizia riparativa, tenendo conto delle esigenze delle vittime del reato e degli autori del reato e delle capacit\u00e0 di gestione degli effetti del conflitto e del reato nonch\u00e9 del possesso di conoscenze basilari sul sistema penale; prevedere i requisiti e i criteri per l'esercizio dell'attivit\u00e0 professionale di mediatore esperto in programmi di giustizia riparativa e le modalit\u00e0 di accreditamento dei mediatori presso il Ministero della giustizia, garantendo le caratteristiche di imparzialit\u00e0, indipendenza ed equiprossimit\u00e0 del ruolo; \n g) individuare i livelli essenziali e uniformi delle prestazioni dei servizi per la giustizia riparativa, prevedendo che siano erogati da strutture pubbliche facenti capo agli enti locali e convenzionate con il Ministero della giustizia; prevedere che sia assicurata la presenza di almeno una delle predette strutture pubbliche in ciascun distretto di corte d'appello e che, per lo svolgimento dei programmi di giustizia riparativa, le stesse possano avvalersi delle competenze di mediatori esperti accreditati presso il Ministero della giustizia, garantendo in ogni caso la sicurezza e l'affidabilit\u00e0 dei servizi nonch\u00e9 la tutela delle parti e la protezione delle vittime del reato da intimidazioni, ritorsioni e fenomeni di vittimizzazione ripetuta e secondaria. \n 19. Per l'attuazione delle disposizioni di cui al comma 18 \u00e8 autorizzata la spesa di 4.438.524 euro annui a decorrere dall'anno 2022, cui si provvede mediante corrispondente riduzione delle proiezioni dello stanziamento del fondo speciale di parte corrente iscritto, ai fini del bilancio triennale 2021-2023, nell'ambito del programma \u00abFondi di riserva e speciali\u00bb della missione \u00abFondi da ripartire\u00bb dello stato di previsione del Ministero dell'economia e delle finanze per l'anno 2021, allo scopo parzialmente utilizzando l'accantonamento relativo al Ministero della giustizia. \n 20. Il Ministro dell'economia e delle finanze \u00e8 autorizzato ad apportare, con propri decreti, le occorrenti variazioni di bilancio. \n 21. Nell'esercizio della delega di cui al comma 1, i decreti legislativi recanti modifiche al codice penale in materia di esclusione della punibilit\u00e0 per particolare tenuit\u00e0 del fatto sono adottati nel rispetto dei seguenti principi e criteri direttivi: \n a) per i reati diversi da quelli riconducibili alla Convenzione del Consiglio d'Europa sulla prevenzione e la lotta contro la violenza nei confronti delle donne e la violenza domestica, fatta a Istanbul l'11 maggio 2011, ratificata ai sensi della legge 27 giugno 2013, n. 77, prevedere come limite all'applicabilit\u00e0 della disciplina dell'articolo 131-bis del codice penale, in luogo della pena detentiva non superiore nel massimo a cinque anni, la pena detentiva non superiore nel minimo a due anni, sola o congiunta a pena pecuniaria; ampliare conseguentemente, se ritenuto opportuno sulla base di evidenze empirico-criminologiche o per ragioni di coerenza sistematica, il novero delle ipotesi in cui, ai sensi del secondo comma dell'articolo 131-bis del codice penale, l'offesa non pu\u00f2 essere ritenuta di particolare tenuit\u00e0; \n b) dare rilievo alla condotta susseguente al reato ai fini della valutazione del carattere di particolare tenuit\u00e0 dell'offesa. \n 22. Nell'esercizio della delega di cui al comma 1, i decreti legislativi recanti modifiche al codice penale in materia di sospensione del procedimento con messa alla prova dell'imputato sono adottati nel rispetto dei seguenti principi e criteri direttivi: \n a) estendere l'ambito di applicabilit\u00e0 della sospensione del procedimento con messa alla prova dell'imputato, oltre ai casi previsti dall'articolo 550, comma 2, del codice di procedura penale, a ulteriori specifici reati, puniti con pena edittale detentiva non superiore nel massimo a sei anni, che si prestino a percorsi risocializzanti o riparatori, da parte dell'autore, compatibili con l'istituto; \n b) prevedere che la richiesta di sospensione del procedimento con messa alla prova dell'imputato possa essere proposta anche dal pubblico ministero. \n 23. Nell'esercizio della delega di cui al comma 1, i decreti legislativi recanti modifiche alla disciplina sanzionatoria delle contravvenzioni sono adottati nel rispetto dei seguenti principi e criteri direttivi: \n a) prevedere una causa di estinzione delle contravvenzioni destinata a operare nella fase delle indagini preliminari, per effetto del tempestivo adempimento di apposite prescrizioni impartite dall'organo accertatore e del pagamento di una somma di denaro determinata in una frazione del massimo dell'ammenda stabilita per la contravvenzione commessa; prevedere la possibilit\u00e0 della prestazione di lavoro di pubblica utilit\u00e0 in alternativa al pagamento della somma di denaro; prevedere la possibilit\u00e0 di attenuazione della pena nel caso di adempimento tardivo; \n b) individuare le contravvenzioni per le quali consentire l'accesso alla causa di estinzione di cui alla lettera a) tra quelle suscettibili di elisione del danno o del pericolo mediante condotte ripristinatorie o risarcitorie, salvo che concorrano con delitti; \n c) mantenere fermo l'obbligo di riferire la notizia di reato ai sensi dell'articolo 347 del codice di procedura penale; \n d) prevedere la sospensione del procedimento penale dal momento dell'iscrizione della notizia di reato nel registro di cui all'articolo 335 del codice di procedura penale fino al momento in cui il pubblico ministero riceve comunicazione dell'adempimento o dell'inadempimento delle prescrizioni e del pagamento della somma di denaro di cui alla lettera a) e la fissazione di un termine massimo per la comunicazione stessa. \n 24. Nell'esercizio della delega di cui al comma 1, i decreti legislativi recanti modifiche al codice di procedura penale in materia di controllo giurisdizionale della legittimit\u00e0 della perquisizione sono adottati nel rispetto del seguente principio e criterio direttivo: prevedere il diritto della persona sottoposta alle indagini e dei soggetti interessati di proporre opposizione innanzi al giudice per le indagini preliminari avverso il decreto di perquisizione cui non consegua un provvedimento di sequestro. \n 25. Nell'esercizio della delega di cui al comma 1, i decreti legislativi recanti modifiche alle norme di attuazione, di coordinamento e transitorie del codice di procedura penale, di cui al decreto legislativo 28 luglio 1989, n. 271, in materia di comunicazione della sentenza sono adottati nel rispetto del seguente principio e criterio direttivo: prevedere che il decreto di archiviazione e la sentenza di non luogo a procedere o di assoluzione costituiscano titolo per l'emissione di un provvedimento di deindicizzazione che, nel rispetto della normativa dell'Unione europea in materia di dati personali, garantisca in modo effettivo il diritto all'oblio degli indagati o imputati. \n 26. Nell'esercizio della delega di cui al comma 1, il decreto o i decreti legislativi recanti disposizioni in materia di ufficio per il processo, istituito presso i tribunali e le corti d'appello ai sensi dell'articolo 16-octies del decreto-legge 18 ottobre 2012, n. 179, convertito, con modificazioni, dalla legge 17 dicembre 2012, n. 221, e delle disposizioni di cui al decreto legislativo 13 luglio 2017, n. 116, sono adottati nel rispetto dei seguenti principi e criteri direttivi: \n a) prevedere una compiuta disciplina dell'ufficio per il processo penale negli uffici giudiziari di merito, individuando i requisiti professionali del personale da assegnarvi, facendo riferimento alle figure gi\u00e0 previste dalla legge; \n b) prevedere che all'ufficio per il processo penale negli uffici giudiziari di merito, previa adeguata formazione di carattere teorico-pratico degli addetti alla struttura, siano attribuiti i seguenti compiti: \n 1) coadiuvare uno o pi\u00f9 magistrati e, sotto la direzione e il coordinamento degli stessi, compiere tutti gli atti preparatori utili per l'esercizio della funzione giudiziaria da parte del magistrato, provvedendo, in particolare, allo studio dei fascicoli e alla preparazione dell'udienza, all'approfondimento giurisprudenziale e dottrinale e alla predisposizione delle minute dei provvedimenti; \n 2) prestare assistenza ai fini dell'analisi delle pendenze e dei flussi delle sopravvenienze, del monitoraggio dei procedimenti di data pi\u00f9 risalente e della verifica delle comunicazioni e delle notificazioni; \n 3) incrementare la capacit\u00e0 produttiva dell'ufficio, attraverso la valorizzazione e la messa a disposizione dei precedenti, con compiti di organizzazione delle decisioni, in particolare di quelle aventi un rilevante grado di serialit\u00e0, e con la formazione di una banca dati dell'ufficio giudiziario di riferimento; \n 4) fornire supporto al magistrato nell'accelerazione dei processi di innovazione tecnologica; \n c) prevedere che presso la Corte di cassazione siano istituite una o pi\u00f9 strutture organizzative denominate \"ufficio per il processo penale presso la Corte di cassazione\", individuando i requisiti professionali del personale da assegnarvi, facendo riferimento alle figure previste dalla legislazione vigente per le corti d'appello e i tribunali ordinari, in coerenza con la specificit\u00e0 delle funzioni di legittimit\u00e0 della medesima Corte; \n d) prevedere che all'ufficio per il processo penale presso la Corte di cassazione, sotto la direzione e il coordinamento del Presidente o di uno o pi\u00f9 magistrati da lui delegati, previa adeguata formazione di carattere teorico-pratico degli addetti alla struttura, siano attribuiti compiti: \n 1) di assistenza per l'analisi delle pendenze e dei flussi delle sopravvenienze e per la verifica delle comunicazioni e delle notificazioni; \n 2) di supporto e contributo ai magistrati nella complessiva gestione dei ricorsi e dei provvedimenti giudiziari, mediante, tra l'altro: \n 2.1) la compilazione della scheda del ricorso, corredata delle informazioni pertinenti quali la materia, la sintesi dei motivi e l'esistenza di precedenti specifici; \n 2.2) lo svolgimento dei compiti necessari per l'organizzazione delle udienze e delle camere di consiglio; \n 2.3) l'assistenza nella fase preliminare dello spoglio dei ricorsi, anche attraverso l'individuazione di tematiche seriali, la selezione dei procedimenti che presentano requisiti di urgenza, la verifica della compiuta indicazione dei dati di cui all'articolo 165-bis delle norme di attuazione, di coordinamento e transitorie del codice di procedura penale, di cui al decreto legislativo 28 luglio 1989, n. 271, la verifica della documentazione inviata dal tribunale del riesame nel caso di ricorso immediato per cassazione; \n 2.4) lo svolgimento di attivit\u00e0 preparatorie relative ai provvedimenti giurisdizionali, quali ricerche di giurisprudenza, di legislazione, di dottrina e di documentazione; \n 3) di supporto per l'ottimale utilizzo degli strumenti informatici; \n 4) di ausilio ai fini della formazione del ruolo delle udienze dell'apposita sezione di cui all'articolo 610, comma 1, del codice di procedura penale; \n 5) di raccolta di materiale e documentazione anche per le attivit\u00e0 necessarie per l'inaugurazione dell'anno giudiziario; \n e) prevedere l'istituzione, presso la Procura generale della Corte di cassazione, di una o pi\u00f9 strutture organizzative denominate \u00abufficio per il processo penale presso la Procura generale della Corte di cassazione\u00bb, individuando i requisiti professionali del personale da assegnarvi, facendo riferimento alle figure previste dalla legislazione vigente per le corti d'appello e i tribunali ordinari, in coerenza con la specificit\u00e0 delle attribuzioni della Procura generale in materia di intervento dinanzi alla Corte di cassazione; \n f) prevedere che all'ufficio per il processo penale presso la Procura generale della Corte di cassazione, sotto la direzione e il coordinamento degli avvocati generali e dei magistrati dell'ufficio, previa adeguata formazione di carattere teorico-pratico degli addetti alla struttura, siano attribuiti compiti: \n 1) di assistenza per l'analisi preliminare dei procedimenti che pervengono per la requisitoria, per la formulazione delle richieste e per il deposito delle memorie dinanzi alle sezioni unite e alle sezioni semplici della Corte; \n 2) di supporto ai magistrati, comprendenti, tra l'altro, l'attivit\u00e0 di ricerca e analisi su precedenti, orientamenti e prassi degli uffici giudiziari di merito che formano oggetto dei ricorsi e di esame delle questioni che possono richiedere l'assegnazione del ricorso alle sezioni unite; \n 3) di supporto per l'ottimale utilizzo degli strumenti informatici; \n 4) di raccolta di materiale e documentazione per la predisposizione dell'intervento del Procuratore generale in occasione dell'inaugurazione dell'anno giudiziario. \n 27. Per l'attuazione delle disposizioni del comma 26, il Ministero della giustizia \u00e8 autorizzato ad assumere, con decorrenza non anteriore al 1\u00b0 gennaio 2023, un contingente di 1.000 unit\u00e0 di personale da inquadrare nella III area funzionale, fascia economica F1, con contratto di lavoro a tempo indeterminato. A tal fine \u00e8 autorizzata la spesa di euro 46.766.640 annui a decorrere dall'anno 2023. \n 28. Agli oneri di cui al comma 27 si provvede mediante corrispondente riduzione dell'autorizzazione di spesa di cui all'articolo 1, comma 860, della legge 30 dicembre 2020, n. 178. Conseguentemente, all'articolo 1 della legge 30 dicembre 2020, n. 178, sono apportate le seguenti modificazioni: \n a) al comma 858, primo periodo, le parole: \"3.000 unit\u00e0\" sono sostituite dalle seguenti: \"1.820 unit\u00e0\", le parole: \"1.500 unit\u00e0\" sono sostituite dalle seguenti: \"900 unit\u00e0\", le parole: \"1.200 unit\u00e0\" sono sostituite dalle seguenti: \"735 unit\u00e0\" e le parole: \"300 unit\u00e0\" sono sostituite dalle seguenti: \"185 unit\u00e0\"; \n b) al comma 860, la cifra: \"119.010.951\" \u00e8 sostituita dalla seguente: \"72.241.502\".\u00bb. \n - Si riportano gli articoli 8 e 9, comma 3, del decreto legislativo 28 agosto 1997, n. 281 (Definizione ed ampliamento delle attribuzioni della Conferenza permanente per i rapporti tra lo Stato, le regioni e le province autonome di Trento e Bolzano ed unificazione, per le materie ed i compiti di interesse comune delle regioni, delle province e dei comuni, con la Conferenza Stato-citt\u00e0 ed autonomie locali): \n \u00abArt. 8 (Conferenza Stato-citt\u00e0 ed autonomie locali e Conferenza unificata). - 1. La Conferenza Stato-citt\u00e0 ed autonomie locali \u00e8 unificata per le materie ed i compiti di interesse comune delle regioni, delle province, dei comuni e delle comunit\u00e0 montane, con la Conferenza Stato-regioni. \n 2. La Conferenza Stato-citt\u00e0 ed autonomie locali \u00e8 presieduta dal Presidente del Consiglio dei Ministri o, per sua delega, dal Ministro dell'interno o dal Ministro per gli affari regionali nella materia di rispettiva competenza; ne fanno parte altres\u00ec il Ministro del tesoro e del bilancio e della programmazione economica, il Ministro delle finanze, il Ministro dei lavori pubblici, il Ministro della sanit\u00e0, il presidente dell'Associazione nazionale dei comuni d'Italia - ANCI, il presidente dell'Unione province d'Italia - UPI ed il presidente dell'Unione nazionale comuni, comunit\u00e0 ed enti montani - UNCEM. Ne fanno parte inoltre quattordici sindaci designati dall'ANCI e sei presidenti di provincia designati dall'UPI.\n Dei quattordici sindaci designati dall'ANCI cinque rappresentano le citt\u00e0 individuate dall'articolo 17 della legge 8 giugno 1990, n. 142. Alle riunioni possono essere invitati altri membri del Governo, nonch\u00e9 rappresentanti di amministrazioni statali, locali o di enti pubblici. \n 3. La Conferenza Stato-citt\u00e0 ed autonomie locali \u00e8 convocata almeno ogni tre mesi, e comunque in tutti i casi il presidente ne ravvisi la necessit\u00e0 o qualora ne faccia richiesta il presidente dell'ANCI, dell'UPI o dell'UNCEM. \n 4. La Conferenza unificata di cui al comma 1 \u00e8 convocata dal Presidente del Consiglio dei Ministri. Le sedute sono presiedute dal Presidente del Consiglio dei Ministri o, su sua delega, dal Ministro per gli affari regionali o, se tale incarico non \u00e8 conferito, dal Ministro dell'interno.\u00bb \n \u00abArt. 9 (Funzioni). - 1. - 2. (Omissis). \n 3. Il Presidente del Consiglio dei Ministri pu\u00f2 sottoporre alla Conferenza unificata, anche su richiesta delle autonomie regionali e locali, ogni altro oggetto di preminente interesse comune delle regioni, delle province, dei comuni e delle comunit\u00e0 montane. \n 4. - 7. (Omissis).\u00bb. \n\n Note all'art. 1: \n - Si riportano gli articoli 582 e 635 del codice penale, come modificati dal presente decreto: \n \u00abArt. 582 (Lesione personale). - Chiunque cagiona ad alcuno una lesione personale, dalla quale deriva una malattia nel corpo o nella mente, \u00e8 punito, a querela della persona offesa, con la reclusione da sei mesi a tre anni. \n Si procede tuttavia d'ufficio se ricorre taluna delle circostanze aggravanti previste negli articoli 583, 583-quater, secondo comma, primo periodo, e 585, ad eccezione di quelle indicate nel primo comma, numero 1), e nel secondo comma dell'articolo 577. Si procede altres\u00ec d'ufficio se la malattia ha una durata superiore a venti giorni quando il fatto \u00e8 commesso contro persona incapace, per et\u00e0 o per infermit\u00e0.\u00bb \n \u00abArt. 635 (Danneggiamento). - Chiunque distrugge, disperde, deteriora o rende, in tutto o in parte, inservibili cose mobili o immobili altrui con violenza alla persona o con minaccia ovvero in occasione del delitto previsto dall'articolo 331, \u00e8 punito con la reclusione da sei mesi a tre anni. \n Alla stessa pena soggiace chiunque distrugge, disperde, deteriora o rende, in tutto o in parte, inservibili le seguenti cose altrui: \n 1. edifici pubblici o destinati a uso pubblico o all'esercizio di un culto o immobili compresi nel perimetro dei centri storici, ovvero immobili i cui lavori di costruzione, di ristrutturazione, di recupero o di risanamento sono in corso o risultano ultimati o altre delle cose indicate nel numero 7) dell'articolo 625; \n 2. opere destinate all'irrigazione; \n 3. piantate di viti, di alberi o arbusti fruttiferi, o boschi, selve o foreste, ovvero vivai forestali destinati al rimboschimento; \n 4. attrezzature e impianti sportivi al fine di impedire o interrompere lo svolgimento di manifestazioni sportive. \n Chiunque distrugge, disperde, deteriora o rende, in tutto o in parte, inservibili cose mobili o immobili altrui in occasione di manifestazioni che si svolgono in luogo pubblico o aperto al pubblico \u00e8 punito con la reclusione da uno a cinque anni e con la multa fino a 10.000 euro. \n Per i reati di cui ai commi precedenti, la sospensione condizionale della pena \u00e8 subordinata all'eliminazione delle conseguenze dannose o pericolose del reato, ovvero, se il condannato non si oppone, alla prestazione di attivit\u00e0 non retribuita a favore della collettivit\u00e0 per un tempo determinato, comunque non superiore alla durata della pena sospesa, secondo le modalit\u00e0 indicate dal giudice nella sentenza di condanna. \n Nei casi previsti dal primo comma, nonch\u00e9 dal secondo comma, numero 1), limitatamente ai fatti commessi su cose esposte per necessit\u00e0 o per consuetudine o per destinazione alla pubblica fede, ai sensi dell'articolo 625, primo comma, numero 7), il delitto \u00e8 punibile a querela della persona offesa. Si procede tuttavia d'ufficio se il fatto \u00e8 commesso in occasione del delitto previsto dall'articolo 331 ovvero se la persona offesa \u00e8 incapace, per et\u00e0 o per infermit\u00e0.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-20&atto.codiceRedazionale=24G00052&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:28:45.936349"}
{"text": "\n\n\nArt. 2\n Modifiche al codice di procedura penale\n\n\n\n\n1. Al codice di procedura penale sono apportate le seguenti modificazioni: \n\na) all'articolo 111-bis, comma 4, dopo le parole: \u00able parti\u00bb sono inserite le seguenti: \u00abe la persona offesa dal reato\u00bb; \n\nb) all'articolo 129-bis: \n 1) al comma 1, le parole: \u00abattuativo della legge 27 settembre 2021, n. 134\u00bb sono sostituite dalle seguenti: \u00ab10 ottobre 2022, n. 150\u00bb; \n 2) al comma 2, le parole \u00abattuativo della legge 27 settembre 2021, n. 134\u00bb sono sostituite dalle seguenti: \u00ab10 ottobre 2022, n. 150\u00bb; \n 3) al comma 3, le parole \u00abattuativo della legge 27 settembre 2021, n. 134\u00bb sono sostituite dalle seguenti: \u00ab10 ottobre 2022, n. 150\u00bb; \n 4) il comma 4 \u00e8 sostituito dal seguente: \n \u00ab4. Nel caso di reati perseguibili a querela soggetta a remissione, il giudice, a richiesta dell'imputato, pu\u00f2 disporre con ordinanza la sospensione del processo per un periodo non superiore a centottanta giorni, al fine di consentire lo svolgimento del programma di giustizia riparativa. Durante la sospensione del processo il giudice, con le modalit\u00e0 stabilite per il dibattimento, acquisisce, a richiesta di parte, le prove non rinviabili.\u00bb; \n 5) dopo il comma 4, sono inseriti i seguenti: \n \u00ab4-bis. Le disposizioni di cui al comma 4 si applicano, altres\u00ec, prima dell'esercizio dell'azione penale, quando il pubblico ministero ha disposto la notifica dell'avviso di cui all'articolo 415-bis. In tal caso, sulla richiesta di sospensione del procedimento provvede il giudice per le indagini preliminari, sentito il pubblico ministero. \n 4-ter. Durante il tempo in cui il procedimento o il processo \u00e8 sospeso, sono sospesi il corso della prescrizione e i termini di cui all'articolo 344-bis. Durante lo stesso tempo, i termini di durata massima della custodia cautelare di cui all'articolo 303 sono sospesi dal giudice, con ordinanza appellabile a norma dell'articolo 310. Si applica l'articolo 304, comma 6.\u00bb; \n\nc) all'articolo 133-ter, al comma 1, secondo periodo, le parole: \u00abe, in ogni caso\u00bb sono soppresse e dopo le parole: \u00abprima della data suddetta\u00bb sono inserite le seguenti: \u00ab, salvo i casi di urgenza, ferma restando l'esigenza di garantire al difensore l'esercizio delle facolt\u00e0 di cui al comma 7\u00bb; \n\nd) all'articolo 154, dopo il comma 1, \u00e8 inserito il seguente: \n \u00ab1-bis. Quando \u00e8 necessario per evitare la scadenza del termine di prescrizione del reato o il decorso del termine di improcedibilit\u00e0 di cui all'articolo 344-bis oppure \u00e8 in corso di applicazione una misura cautelare, l'autorit\u00e0 giudiziaria pu\u00f2 disporre che, nei casi indicati al comma 1, primo periodo, la notificazione alla persona offesa dell'avviso di fissazione dell'udienza preliminare o della citazione a giudizio ai sensi degli articoli 450, comma 2, 456, 552 e 601 sia eseguita dalla polizia giudiziaria.\u00bb; \n\ne) all'articolo 157-ter: \n 1) al comma 1, al primo periodo, le parole: \u00abin giudizio\u00bb sono sostituite dalle seguenti: \u00aba giudizio\u00bb, le parole: \u00absono effettuate\u00bb sono sostituite dalle seguenti: \u00ab\u00e8 effettuata\u00bb e, al secondo periodo, dopo le parole: \u00abdichiarato o eletto,\u00bb sono inserite le seguenti: \u00abfuori dai casi di cui all'articolo 161, comma 4,\u00bb; \n 2) al comma 2, le parole: \u00absia necessario\u00bb sono sostituite dalle seguenti: \u00ab\u00e8 necessario\u00bb, le parole: \u00absia in corso\u00bb sono sostituite dalle seguenti: \u00ab\u00e8 in corso\u00bb e le parole: \u00absia ritenuto\u00bb sono sostituite dalle seguenti: \u00ab\u00e8 ritenuto\u00bb; \n\nf) all'articolo 296, al comma 2, la parola: \u00abprovano\u00bb \u00e8 sostituita dalla seguente: \u00abdimostrano\u00bb; \n\ng) all'articolo 304, al comma 1, dopo la lettera b) \u00e8 inserita la seguente: \n \u00abb-bis) nella fase del giudizio, durante il tempo in cui l'udienza di comparizione predibattimentale \u00e8 sospesa o rinviata per taluno dei casi indicati nelle lettere a) e b);\u00bb; \n\nh) all'articolo 324, al comma 2, le parole: \u00abo non si sia proceduto a norma dell'articolo 161 comma 2\u00bb sono soppresse; \n\ni) all'articolo 408, comma 3, al secondo periodo le parole: \u00abLa persona sottoposta alle indagini e la persona offesa sono altres\u00ec informate\u00bb sono sostituite dalle seguenti: \u00abLa persona offesa \u00e8 altres\u00ec informata\u00bb; \n\nl) all'articolo 412: \n 1) il comma 1 \u00e8 sostituito dal seguente: \n \u00ab1. Il procuratore generale presso la corte di appello pu\u00f2 disporre, con decreto motivato, l'avocazione delle indagini preliminari se il pubblico ministero non ha disposto la notifica dell'avviso di conclusione delle indagini preliminari, oppure non ha esercitato l'azione penale o richiesto l'archiviazione, entro i termini previsti dall'articolo 407-bis, comma 2. Se il pubblico ministero ha formulato richiesta di differimento del deposito ai sensi dell'articolo 415-ter, comma 2, l'avocazione pu\u00f2 essere disposta solo se la richiesta \u00e8 stata rigettata. L'avocazione pu\u00f2 essere, altres\u00ec, disposta nei casi in cui il pubblico ministero non ha assunto le determinazioni inerenti all'esercizio dell'azione penale entro il termine fissato dal giudice ai sensi dell'articolo 415-ter, comma 4, ovvero dal procuratore generale ai sensi dell'articolo 415-ter, comma 5, primo periodo.\u00bb; \n 2) al comma 2, le parole: \u00abdelle comunicazioni previste dagli articoli 409, comma 3, e 415-bis, comma 5-quater\u00bb sono sostituite dalle seguenti: \u00abdella comunicazione prevista dall'articolo 409, comma 3\u00bb; \n 3) dopo il comma 2, \u00e8 aggiunto, in fine, il seguente: \n \u00ab2-bis. Il procuratore generale svolge le indagini preliminari indispensabili e formula le sue richieste entro novanta giorni dal decreto di avocazione. Si applicano, in quanto compatibili, le disposizioni di cui all'articolo 415-ter, commi 1, 2, 3 e 4.\u00bb; \n\nm) all'articolo 415-bis, al comma 1, le parole: \u00abSalvo quanto previsto dai commi 5-bis e 5-ter, prima\u00bb sono sostituite dalla seguente: \u00abPrima\u00bb e i commi 5-bis, 5-ter, 5-quater, 5-quinquies e 5-sexies sono abrogati; \n\nn) l'articolo 415-ter \u00e8 sostituito dal seguente: \n \u00abArt. 415-ter (Scadenza dei termini per l'assunzione delle determinazioni inerenti all'esercizio dell'azione penale. Diritti e facolt\u00e0 dell'indagato e della persona offesa). - 1. Salvo quanto previsto dal comma 2, alla scadenza dei termini di cui all'articolo 407-bis, comma 2, se il pubblico ministero non ha esercitato l'azione penale o richiesto l'archiviazione e non ha gi\u00e0 disposto la notifica dell'avviso della conclusione delle indagini preliminari, la documentazione relativa alle indagini espletate \u00e8 depositata in segreteria. Alla persona sottoposta alle indagini e alla persona offesa che, nella notizia di reato o successivamente, abbia dichiarato di volere essere informata della conclusione delle indagini \u00e8 immediatamente notificato avviso dell'avvenuto deposito della documentazione e della facolt\u00e0 di esaminarla ed estrarne copia. L'avviso contiene altres\u00ec l'indicazione della facolt\u00e0 di cui al comma 4. Copia dell'avviso \u00e8 comunicata al procuratore generale presso la corte di appello. \n 2. Il pubblico ministero, prima della scadenza dei termini di cui all'articolo 407-bis, comma 2, pu\u00f2 presentare al giudice per le indagini preliminari richiesta motivata di differimento del deposito della documentazione relativa alle indagini espletate: \n a) quando \u00e8 stata richiesta l'applicazione della misura della custodia cautelare in carcere o degli arresti domiciliari e il giudice non ha ancora provveduto o quando, fuori dai casi di latitanza, la misura applicata non \u00e8 stata ancora eseguita; \n b) quando la conoscenza degli atti d'indagine pu\u00f2 concretamente mettere in pericolo la vita o l'incolumit\u00e0 di una persona o la sicurezza dello Stato ovvero, nei procedimenti per taluno dei delitti indicati nell'articolo 407, comma 2, arrecare un concreto pregiudizio, non evitabile attraverso la separazione dei procedimenti o in altro modo, per atti o attivit\u00e0 di indagine specificamente individuati, rispetto ai quali non siano scaduti i termini di indagine e che siano diretti all'accertamento dei fatti, all'individuazione o alla cattura dei responsabili o al sequestro di denaro, beni o altre utilit\u00e0 di cui \u00e8 obbligatoria la confisca; \n c) quando taluna delle circostanze indicate alle lettere a) e b) ricorre in relazione a reati connessi ai sensi dell'articolo 12 o collegati ai sensi dell'articolo 371, comma 2, per i quali non sia ancora decorso il termine previsto dall'articolo 407-bis, comma 2. \n 3. Entro venti giorni dal deposito della richiesta del pubblico ministero, se ne ricorrono i presupposti, il giudice per le indagini preliminari autorizza con decreto motivato il differimento per il tempo strettamente necessario e, comunque, per un periodo complessivamente non superiore a sei mesi o, se si procede per taluno dei delitti indicati nell'articolo 407, comma 2, non superiore a un anno. \n 4. Alla scadenza dei termini di cui all'articolo 407-bis, comma 2, se il pubblico ministero non ha esercitato l'azione penale, n\u00e9 richiesto l'archiviazione, la persona sottoposta alle indagini e la persona offesa possono chiedere al giudice per le indagini preliminari di valutare le ragioni del ritardo e, nel caso in cui non siano giustificate, di ordinare al pubblico ministero di assumere le determinazioni inerenti all'esercizio dell'azione penale. Sulla richiesta il giudice, sentito il pubblico ministero, provvede nei venti giorni successivi. L'istanza \u00e8 comunicata al procuratore generale presso la corte di appello. Quando non ha autorizzato il differimento ai sensi del comma 2 o non ricorrono le esigenze indicate nel medesimo comma, il giudice ordina al pubblico ministero di assumere le determinazioni inerenti all'esercizio dell'azione penale entro un termine non superiore a venti giorni. Quando, ai fini dell'esercizio dell'azione penale, deve essere notificato l'avviso di conclusione delle indagini di cui all'articolo 415-bis, nel computo del termine assegnato dal giudice non si tiene conto del tempo intercorso tra la notifica dell'avviso e la scadenza dei termini di cui ai commi 3 e 4 dell'articolo 415-bis. Copia del decreto \u00e8 comunicata al procuratore generale presso la corte di appello e notificata alla persona che ha formulato la richiesta. \n 5. Alla scadenza dei termini di cui all'articolo 407-bis, comma 2, se il pubblico ministero non ha esercitato l'azione penale o richiesto l'archiviazione, il procuratore generale presso la corte d'appello, se non dispone l'avocazione delle indagini ai sensi dell'articolo 412, comma 1, pu\u00f2 ordinare, con decreto motivato, al procuratore della Repubblica di assumere le determinazioni inerenti all'esercizio dell'azione penale entro un termine non superiore a venti giorni. La disposizione di cui al primo periodo non si applica quando: \n a) il pubblico ministero ha formulato richiesta di differimento del deposito ai sensi del comma 2 e la stessa non \u00e8 stata rigettata; \n b) \u00e8 stata gi\u00e0 presentata l'istanza di cui al comma 4.\u00bb; \n\no) all'articolo 420-quater, comma 4, lettera b), al numero 1), la parola: \u00absettembre\u00bb \u00e8 sostituita dalla seguente: \u00abottobre\u00bb e al numero 2), la parola: \u00abfebbraio\u00bb \u00e8 sostituita dalla seguente: \u00abmarzo\u00bb; \n\np) all'articolo 438, al comma 5, le parole: \u00abai prevedibili tempi dell'istruzione\u00bb sono sostituite dalle seguenti: \u00aball'istruzione\u00bb; \n\nq) all'articolo 450, al comma 3, il secondo periodo \u00e8 sostituito dai seguenti: \u00abLa citazione contiene, inoltre, l'avvertimento all'imputato che non comparendo sar\u00e0 giudicato in assenza. La citazione \u00e8 nulla se l'imputato non \u00e8 identificato in modo certo, se non contiene l'avvertimento di cui al periodo precedente ovvero se manca o \u00e8 insufficiente l'indicazione di uno dei requisiti previsti dall'articolo 429, comma 1, lettere c) e f).\u00bb; \n\nr) all'articolo 456, al comma 2, dopo il primo periodo, \u00e8 aggiunto il seguente: \u00abIl decreto contiene altres\u00ec, a pena di nullit\u00e0, l'avvertimento all'imputato che non comparendo sar\u00e0 giudicato in assenza.\u00bb e dopo il comma 2, \u00e8 inserito il seguente:\n\u00ab2-bis. Con il decreto l'imputato \u00e8 informato che ha facolt\u00e0 di accedere ai programmi di giustizia riparativa.\u00bb; \n\ns) all'articolo 459, comma 1-ter, al primo periodo, dopo le parole: \u00ab1981, n. 689,\u00bb \u00e8 inserita la seguente: \u00abanche\u00bb e, all'ultimo periodo, le parole: \u00abed emette decreto di giudizio immediato\u00bb sono sostituite dalle seguenti: \u00abe, se non \u00e8 stata proposta, congiuntamente o successivamente, tempestiva opposizione, dichiara esecutivo il decreto\u00bb; \n\nt) all'articolo 510, il comma 3-bis \u00e8 abrogato; \n\nu) all'articolo 545-bis, il comma 1 \u00e8 sostituito dal seguente:\n\u00ab1. Il giudice, se ritiene che ne ricorrano i presupposti, sostituisce la pena detentiva con una delle pene sostitutive di cui all'articolo 53 della legge 24 novembre 1981, n. 689. Quando non \u00e8 possibile decidere immediatamente, il giudice, subito dopo la lettura del dispositivo, sentite le parti, acquisito, ove necessario, il consenso dell'imputato, integra il dispositivo indicando la pena sostitutiva con gli obblighi e le prescrizioni corrispondenti e provvede ai sensi del comma 3, ultimo periodo. Se deve procedere agli ulteriori accertamenti indicati al comma 2, fissa una apposita udienza non oltre sessanta giorni, dandone contestuale avviso alle parti e all'ufficio di esecuzione penale esterna competente; in tal caso il processo \u00e8 sospeso.\u00bb e, al comma 3, le parole: \u00ab; si applicano gli articoli 57 e 61 della legge 24 novembre 1981 n. 689\u00bb sono soppresse; \n\nv) all'articolo 554-ter, al comma 1, terzo periodo, dopo le parole: \u00abagli articoli\u00bb sono inserite le seguenti: \u00ab424, commi 2, 3 e 4,\u00bb; \n\nz) all'articolo 598-bis: \n 1) dopo il comma 1, \u00e8 inserito il seguente: \n \u00ab1-bis. Fermo restando quanto previsto dall'articolo 597, l'imputato, fino a quindici giorni prima dell'udienza, pu\u00f2, personalmente o a mezzo di procuratore speciale, nei motivi nuovi e nelle memorie di cui al comma 1, esprimere il consenso alla sostituzione della pena detentiva con taluna delle pene sostitutive di cui all'articolo 53 della legge 24 novembre 1981, n. 689. La corte, se ritiene che ne ricorrano i presupposti, sostituisce la pena detentiva. Quando, pur essendo acquisito il consenso, non \u00e8 possibile decidere immediatamente, la corte fissa una apposita udienza non oltre sessanta giorni, dandone avviso alle parti e all'ufficio di esecuzione penale esterna competente e provvede ad acquisire gli atti, i documenti e le informazioni di cui all'articolo 545-bis, comma 2; in tal caso il processo \u00e8 sospeso. Salvo che la corte disponga altrimenti, l'udienza si svolge senza la partecipazione delle parti.\u00bb; \n 2) al comma 2, dopo il primo periodo, \u00e8 inserito il seguente: \u00abIn caso di appello del pubblico ministero, la richiesta di partecipare all'udienza \u00e8 formulata dal procuratore generale.\u00bb; \n 3) dopo il comma 4, sono aggiunti, in fine, i seguenti: \n \u00ab4-bis. Nei casi di udienza partecipata di cui ai commi 2, 3 e 4, il consenso alla sostituzione di cui al comma 1-bis pu\u00f2 essere espresso sino alla data dell'udienza. Si applicano le disposizioni del medesimo comma 1-bis, secondo e terzo periodo. \n 4-ter. Quando, per effetto della decisione sull'impugnazione, \u00e8 applicata una pena detentiva non superiore a quattro anni, la corte, se ritiene che ne ricorrano i presupposti, sostituisce la pena detentiva. Se \u00e8 necessario acquisire il consenso dell'imputato, la corte deposita il dispositivo ai sensi del comma 1, quarto periodo, assegna all'imputato il termine perentorio di quindici giorni per esprimere il consenso e fissa udienza, non oltre trenta giorni, senza la partecipazione delle parti. In tal caso, il processo \u00e8 sospeso.\nSe il consenso \u00e8 acquisito, all'udienza la corte integra il dispositivo altrimenti lo conferma. In ogni caso, provvede al deposito ai sensi del comma 1, ultimo periodo. Quando, pur essendo acquisito il consenso, non \u00e8 possibile decidere immediatamente, si applicano le disposizioni di cui al comma 1-bis, terzo e quarto periodo. I termini per il deposito della motivazione decorrono, ad ogni effetto di legge, dal deposito del dispositivo, confermato o integrato. Nei casi di udienza partecipata di cui ai commi 2, 3 e 4, si osservano le disposizioni dell'articolo 545-bis, in quanto applicabili.\u00bb; \n\naa) all'articolo 599-bis, al comma 1, secondo periodo, dopo le parole: \u00abdeterminazione della pena\u00bb sono inserite le seguenti: \u00abo la sostituzione della pena detentiva con una delle pene sostitutive di cui all'articolo 53 della legge 24 novembre 1981, n. 689\u00bb e dopo il terzo periodo \u00e8 aggiunto il seguente: \u00abNell'ipotesi di sostituzione della pena detentiva con una pena sostitutiva di cui all'articolo 53 della legge 24 novembre 1981, n. 689, si applicano le disposizioni di cui all'articolo 598-bis, ma il consenso dell'imputato \u00e8 espresso, a pena di decadenza, nel termine di quindici giorni prima dell'udienza.\u00bb; \n\nbb) all'articolo 601: \n 1) al comma 3, primo periodo, dopo le parole: \u00ablettere a), d-bis), f), g)\u00bb sono inserite le seguenti: \u00ab, l'avvertimento all'imputato che non comparendo sar\u00e0 giudicato in assenza\u00bb; \n 2) al comma 5, dopo il primo periodo \u00e8 aggiunto il seguente: \u00abL'avviso \u00e8, altres\u00ec, comunicato al procuratore generale.\u00bb; \n 3) al comma 6, dopo le parole: \u00abin modo certo\u00bb sono inserite le seguenti: \u00ab, se non contiene l'avvertimento all'imputato che non comparendo sar\u00e0 giudicato in assenza\u00bb; \n\ncc) all'articolo 656, al comma 3, dopo le parole: \u00abprogrammi di giustizia riparativa\u00bb sono aggiunte, in fine, le seguenti: \u00abe che, se il processo si \u00e8 svolto in sua assenza, nel termine di trenta giorni dalla conoscenza della sentenza pu\u00f2 chiedere, in presenza dei relativi presupposti, la restituzione nel termine per proporre impugnazione o la rescissione del giudicato\u00bb; \n\ndd) all'articolo 676, al comma 1, le parole: \u00abe all'applicazione della riduzione della pena prevista dall'articolo 442, comma 2-bis\u00bb sono soppresse e dopo il comma 3 \u00e8 aggiunto, in fine, il seguente:\n\u00ab3-bis. Il giudice dell'esecuzione \u00e8, altres\u00ec, competente a decidere in ordine all'applicazione della riduzione della pena prevista dall'articolo 442, comma 2-bis. In questo caso, il giudice procede d'ufficio prima della trasmissione dell'estratto del provvedimento divenuto irrevocabile.\u00bb. \n\n\n\n\n Note all'art. 2: \n - Si riportano gli articoli 111-bis, 129-bis, 133-ter, 154, 157-ter, 296, 304, 324, 408, 412, 415-bis, 420-quater, 438, 450, 456, 459, 510, 545-bis, 554-ter, 598-bis, 599-bis, 601, 656 e 676 del codice di procedura penale, come modificati dal presente decreto: \n \u00abArt. 111-bis (Deposito telematico). - 1. Salvo quanto previsto dall'articolo 175-bis, in ogni stato e grado del procedimento, il deposito di atti, documenti, richieste, memorie ha luogo esclusivamente con modalit\u00e0 telematiche, nel rispetto della normativa, anche regolamentare, concernente la sottoscrizione, la trasmissione e la ricezione degli atti e dei documenti informatici. \n 2. Il deposito telematico assicura la certezza, anche temporale, dell'avvenuta trasmissione e ricezione, nonch\u00e9 l'identit\u00e0 del mittente e del destinatario, nel rispetto della normativa, anche regolamentare, concernente la sottoscrizione, la trasmissione e la ricezione dei documenti informatici. \n 3. La disposizione di cui al comma 1 non si applica agli atti e ai documenti che, per loro natura o per specifiche esigenze processuali, non possono essere acquisiti in copia informatica. \n 4. Gli atti che le parti e la persona offesa dal reato compiono personalmente possono essere depositati anche con modalit\u00e0 non telematiche.\u00bb \n \u00abArt. 129-bis (Accesso ai programmi di giustizia riparativa). - 1. In ogni stato e grado del procedimento l'autorit\u00e0 giudiziaria pu\u00f2 disporre, anche d'ufficio, l'invio dell'imputato e della vittima del reato di cui all'articolo 42, comma 1, lettera b), del decreto legislativo 10 ottobre 2022, n. 150, al Centro per la giustizia riparativa di riferimento, per l'avvio di un programma di giustizia riparativa. \n 2. La richiesta dell'imputato o della vittima del reato di cui all'articolo 42, comma 1, lettera b) del decreto legislativo 10 ottobre 2022, n. 150, \u00e8 proposta personalmente o per mezzo di procuratore speciale. \n 3. L'invio degli interessati \u00e8 disposto con ordinanza dal giudice che procede, sentite le parti, i difensori nominati e, se lo ritiene necessario, la vittima del reato di cui all'articolo 42, comma 1, lettera b), del decreto legislativo 10 ottobre 2022, n. 150, qualora reputi che lo svolgimento di un programma di giustizia riparativa possa essere utile alla risoluzione delle questioni derivanti dal fatto per cui si procede e non comporti un pericolo concreto per gli interessati e per l'accertamento dei fatti. Nel corso delle indagini preliminari provvede il pubblico ministero con decreto motivato. \n 4. Nel caso di reati perseguibili a querela soggetta a remissione, il giudice, a richiesta dell'imputato, pu\u00f2 disporre con ordinanza la sospensione del processo per un periodo non superiore a centottanta giorni, al fine di consentire lo svolgimento del programma di giustizia riparativa. Durante la sospensione del processo il giudice, con le modalit\u00e0 stabilite per il dibattimento, acquisisce, a richiesta di parte, le prove non rinviabili. \n 4-bis. Le disposizioni di cui al comma 4 si applicano, altres\u00ec, prima dell'esercizio dell'azione penale, quando il pubblico ministero ha disposto la notifica dell'avviso di cui all'articolo 415-bis. In tal caso, sulla richiesta di sospensione del procedimento provvede il giudice per le indagini preliminari, sentito il pubblico ministero. \n 4-ter. Durante il tempo in cui il procedimento o il processo \u00e8 sospeso, sono sospesi il corso della prescrizione e i termini di cui all'articolo 344-bis.\n Durante lo stesso tempo, i termini di durata massima della custodia cautelare di cui all'articolo 303 sono sospesi dal giudice, con ordinanza appellabile a norma dell'articolo 310. Si applica l'articolo 304, comma 6. \n 5. Al termine dello svolgimento del programma di giustizia riparativa, l'autorit\u00e0 giudiziaria acquisisce la relazione trasmessa dal mediatore.\u00bb \n \u00abArt. 133-ter (Modalit\u00e0 e garanzie della partecipazione a distanza). - 1. L'autorit\u00e0 giudiziaria, quando dispone che un atto sia compiuto a distanza o che una o pi\u00f9 parti partecipino a distanza al compimento di un atto o alla celebrazione di un'udienza, provvede con decreto motivato. Quando non \u00e8 emesso in udienza, il decreto \u00e8 notificato o comunicato alle parti unitamente al provvedimento che fissa la data per il compimento dell'atto o la celebrazione dell'udienza, almeno tre giorni prima della data suddetta, salvo i casi di urgenza, ferma l'esigenza di garantire al difensore l'esercizio delle facolt\u00e0 di cui al comma 7. Il decreto \u00e8 comunicato anche alle autorit\u00e0 interessate. \n 2. Nei casi di cui al comma 1 \u00e8 attivato un collegamento audiovisivo tra l'aula di udienza o l'ufficio giudiziario e il luogo in cui si trovano le persone che compiono l'atto o che partecipano all'udienza a distanza.\n Il luogo in cui si trovano le persone che compiono l'atto o che partecipano all'udienza a distanza \u00e8 equiparato all'aula di udienza. \n 3. Il collegamento audiovisivo \u00e8 attuato, a pena di nullit\u00e0, con modalit\u00e0 idonee a salvaguardare il contraddittorio e l'effettiva partecipazione delle parti all'atto o all'udienza e ad assicurare la contestuale, effettiva e reciproca visibilit\u00e0 delle persone presenti nei diversi luoghi e la possibilit\u00e0 per ciascuna di essa di udire quanto viene detto dalle altre. Nei casi di udienza pubblica \u00e8 assicurata un'adeguata pubblicit\u00e0 degli atti compiuti a distanza. Dell'atto o dell'udienza \u00e8 sempre disposta la registrazione audiovisiva. \n 4. Salvo quanto disposto dai commi 5, 6 e 7, le persone che compiono l'atto o che partecipano all'udienza a distanza si collegano da altro ufficio giudiziario o da un ufficio di polizia giudiziaria individuato dall'autorit\u00e0 giudiziaria, previa verifica della disponibilit\u00e0 di dotazioni tecniche e condizioni logistiche idonee per il collegamento audiovisivo. \n 5. Le persone detenute, internate, sottoposte a custodia cautelare in carcere o ristrette in carcere a seguito di arresto o di fermo, quando compiono l'atto o partecipano all'udienza a distanza, si collegano dal luogo in cui si trovano. \n 6. Sentite le parti, l'autorit\u00e0 giudiziaria pu\u00f2 autorizzare le persone che compiono l'atto o che partecipano all'udienza a distanza a collegarsi da un luogo diverso da quello indicato nel comma 4. \n 7. I difensori si collegano dai rispettivi uffici o da altro luogo, purch\u00e9 idoneo. \u00c8 comunque assicurato il diritto dei difensori o dei loro sostituti di essere presenti nel luogo dove si trova l'assistito. \u00c8 parimenti sempre assicurato il diritto dei difensori o dei loro sostituti di consultarsi riservatamente tra loro e con l'assistito per mezzo di strumenti tecnici idonei. \n 8. Nei casi di cui ai commi 4 e 5 e, ove l'autorit\u00e0 giudiziaria non disponga diversamente, nel caso di cui al comma 6, un ausiliario del giudice o del pubblico ministero, individuato anche tra gli ausiliari in servizio presso l'ufficio giudiziario di cui al citato comma 4, o un ufficiale di polizia giudiziaria, individuato in via prioritaria tra il personale in servizio presso le sezioni di polizia giudiziaria e designato tra coloro che non svolgono, n\u00e9 hanno svolto, attivit\u00e0 di investigazione o di protezione nei confronti dell'imputato o in relazione ai fatti a lui riferiti, \u00e8 presente nel luogo ove si trovano le persone che compiono l'atto o che partecipano all'udienza a distanza, ne attesta l'identit\u00e0 e redige verbale delle operazioni svolte a norma dell'articolo 136, in cui d\u00e0 atto dell'osservanza delle disposizioni di cui al comma 3, primo periodo, e al comma 7, secondo e terzo periodo, delle cautele adottate per assicurare la regolarit\u00e0 dell'esame con riferimento al luogo in cui la persona si trova, nonch\u00e9 dell'assenza di impedimenti o limitazioni all'esercizio dei diritti e delle facolt\u00e0 ad essa spettanti.\u00bb \n \u00abArt. 154 (Notificazioni alla persona offesa, alla parte civile, al responsabile civile e al civilmente obbligato per la pena pecuniaria). - 1. Le notificazioni alla persona offesa che non ha proposto querela e non ha nominato un difensore sono eseguite secondo le disposizioni dell'articolo 153-bis, comma 4, e, quando anche la dichiarazione o l'elezione di domicilio mancano o sono insufficienti o inidonee, secondo le disposizioni dell'articolo 157, commi 1, 2, 3, 4 e 8. Se sono ignoti i luoghi ivi indicati, la notificazione \u00e8 eseguita mediante deposito dell'atto nella segreteria o nella cancelleria.\n Qualora risulti dagli atti notizia precisa del luogo di residenza, di dimora o di lavoro abituale all'estero, la persona offesa \u00e8 invitata mediante raccomandata con avviso di ricevimento a dichiarare o eleggere domicilio nel territorio dello Stato, oppure a dichiarare un indirizzo di posta elettronica certificata o altro servizio elettronico di recapito certificato qualificato. Se nel termine di venti giorni dalla ricezione della raccomandata non viene effettuata alcuna dichiarazione o elezione di domicilio ovvero se la stessa \u00e8 insufficiente o risulta inidonea, la notificazione \u00e8 eseguita mediante deposito dell'atto nella segreteria o nella cancelleria. Alla dichiarazione o alla elezione di domicilio si applicano le disposizioni di cui all'articolo 153-bis, commi 2 e 3. \n 1-bis. Quando \u00e8 necessario per evitare la scadenza del termine di prescrizione del reato o il decorso del termine di improcedibilit\u00e0 di cui all'articolo 344-bis oppure \u00e8 in corso di applicazione una misura cautelare, l'autorit\u00e0 giudiziaria pu\u00f2 disporre che, nei casi indicati al comma 1, primo periodo, la notificazione alla persona offesa dell'avviso di fissazione dell'udienza preliminare o della citazione a giudizio ai sensi degli articoli 450, comma 2, 456, 552 e 601 sia eseguita dalla polizia giudiziaria. \n 2. La notificazione della prima citazione al responsabile civile e alla persona civilmente obbligata per la pena pecuniaria \u00e8 eseguita, nei casi di cui all'articolo 148, comma 4, con le forme stabilite per la prima notificazione all'imputato non detenuto. \n 3. Se si tratta di pubbliche amministrazioni, di persone giuridiche o di enti privi di personalit\u00e0 giuridica, le notificazioni sono eseguite nelle forme stabilite per il processo civile. \n 4. Le notificazioni alla parte civile, al responsabile civile e alla persona civilmente obbligata per la pena pecuniaria costituiti in giudizio sono eseguite presso i difensori. Il responsabile civile e la persona civilmente obbligata per la pena pecuniaria, se non sono costituiti, quando non dispongono di un domicilio digitale, devono dichiarare o eleggere il proprio domicilio nel luogo in cui si procede o dichiarare un indirizzo di posta certificata o altro servizio elettronico di recapito certificato qualificato, con atto depositato nella cancelleria del giudice competente. In mancanza di tale dichiarazione o elezione o se la stessa \u00e8 insufficiente o inidonea, le notificazioni sono eseguite mediante deposito nella cancelleria.\u00bb \n \u00abArt. 157-ter (Notifiche degli atti introduttivi del giudizio all'imputato non detenuto). - 1. La notificazione all'imputato non detenuto dell'avviso di fissazione dell'udienza preliminare, della citazione a giudizio ai sensi degli articoli 450, comma 2, 456, 552 e 601, nonch\u00e9 del decreto penale di condanna \u00e8 effettuata al domicilio dichiarato o eletto ai sensi dell'articolo 161, comma 1. In mancanza di un domicilio dichiarato o eletto, fuori dai casi di cui all'articolo 161, comma 4, la notificazione \u00e8 eseguita nei luoghi e con le modalit\u00e0 di cui all'articolo 157, con esclusione delle modalit\u00e0 di cui all'articolo 148, comma 1. \n 2. Quando \u00e8 necessario per evitare la scadenza del termine di prescrizione del reato o il decorso del termine di improcedibilit\u00e0 di cui all'articolo 344-bis oppure \u00e8 in corso di applicazione una misura cautelare ovvero in ogni altro caso in cui \u00e8 ritenuto indispensabile e improcrastinabile sulla base di specifiche esigenze, l'autorit\u00e0 giudiziaria pu\u00f2 disporre che la notificazione all'imputato dell'avviso di fissazione dell'udienza preliminare, della citazione a giudizio ai sensi degli articoli 450, comma 2, 456, 552 e 601, nonch\u00e9 del decreto penale di condanna, sia eseguita dalla polizia giudiziaria. \n 3. In caso di impugnazione proposta dall'imputato o nel suo interesse, la notificazione dell'atto di citazione a giudizio nei suoi confronti \u00e8 eseguita esclusivamente presso il domicilio dichiarato o eletto ai sensi dell'articolo 581, commi 1-ter e 1-quater.\u00bb \n \u00abArt. 296 (Latitanza). - 1. \u00c8 latitante chi volontariamente si sottrae alla custodia cautelare, agli arresti domiciliari, al divieto di espatrio, all'obbligo di dimora o a un ordine con cui si dispone la carcerazione. \n 2. La latitanza \u00e8 dichiarata con decreto motivato.\n Se la dichiarazione consegue alla mancata esecuzione di un'ordinanza applicativa di misure cautelari, nel decreto sono indicati gli elementi che dimostrano l'effettiva conoscenza della misura e la volont\u00e0 di sottrarvisi. Con il provvedimento che dichiara la latitanza, il giudice designa un difensore di ufficio al latitante che ne sia privo e ordina che sia depositata in cancelleria copia dell'ordinanza con la quale \u00e8 stata disposta la misura rimasta ineseguita. Avviso del deposito \u00e8 notificato al difensore. \n 3. Gli effetti processuali conseguenti alla latitanza operano soltanto nel procedimento penale nel quale essa \u00e8 stata dichiarata. \n 4. La qualit\u00e0 di latitante permane fino a che il provvedimento che vi ha dato causa sia stato revocato a norma dell'articolo 299 o abbia altrimenti perso efficacia ovvero siano estinti il reato o la pena per cui il provvedimento \u00e8 stato emesso. \n 4-bis. Quando il provvedimento che ha dato causa alla dichiarazione di latitanza \u00e8 eseguito, se il processo \u00e8 in corso, all'imputato \u00e8 comunicata la data dell'udienza successiva. \n 5. Al latitante per ogni effetto \u00e8 equiparato l'evaso.\u00bb \n \u00abArt. 304 (Sospensione dei termini di durata massima della custodia cautelare). - 1. I termini previsti dall'articolo 303 sono sospesi, con ordinanza appellabile a norma dell'articolo 310, nei seguenti casi: \n a) nella fase del giudizio, durante il tempo in cui il dibattimento \u00e8 sospeso o rinviato per impedimento dell'imputato o del suo difensore ovvero su richiesta dell'imputato o del suo difensore, sempre che la sospensione o il rinvio non siano stati disposti per esigenze di acquisizione della prova o a seguito di concessione di termini per la difesa; \n b) nella fase del giudizio, durante il tempo in cui il dibattimento \u00e8 sospeso o rinviato a causa della mancata presentazione, dell'allontanamento o della mancata partecipazione di uno o pi\u00f9 difensori che rendano privo di assistenza uno o pi\u00f9 imputati; \n b-bis) nella fase del giudizio, durante il tempo in cui l'udienza di comparizione predibattimentale \u00e8 sospesa o rinviata per taluno dei casi indicati nelle lettere a) e b); \n c) nella fase del giudizio, durante la pendenza dei termini previsti dall'articolo 544, commi 2 e 3; \n c-bis) nel giudizio abbreviato, durante il tempo in cui l'udienza \u00e8 sospesa o rinviata per taluno dei casi indicati nelle lettere a) e b) e durante la pendenza dei termini previsti dall'articolo 544, commi 2 e 3; \n c-ter) nei casi previsti dall'articolo 545- bis, durante il tempo intercorrente tra la lettura del dispositivo indicato al comma 1 dello stesso articolo e l'udienza fissata per la decisione sulla eventuale sostituzione della pena detentiva con una pena sostitutiva ai sensi dell'articolo 53 della legge 24 novembre 1981, n. 689; in tal caso, la sospensione dei termini previsti dall'articolo 303 non pu\u00f2 comunque avere durata superiore a sessanta giorni. \n 2. I termini previsti dall'articolo 303 possono essere altres\u00ec sospesi quando si procede per taluno dei reati indicati nell'articolo 407, comma 2, lettera a), nel caso di dibattimenti o di giudizi abbreviati particolarmente complessi, durante il tempo in cui sono tenute le udienze o si delibera la sentenza nel giudizio di primo grado o nel giudizio sulle impugnazioni. \n 3. Nei casi previsti dal comma 2, la sospensione \u00e8 disposta dal giudice, su richiesta del pubblico ministero, con ordinanza appellabile a norma dell'articolo 310. \n 4. I termini previsti dall'articolo 303, comma 1, lettera a), sono sospesi, con ordinanza appellabile a norma dell'articolo 310, se l'udienza preliminare \u00e8 sospesa o rinviata per taluno dei casi indicati nel comma 1, lettere a) e b), del presente articolo. \n 5. Le disposizioni di cui alle lettere a) e b) del comma 1, anche se riferite al giudizio abbreviato, e di cui al comma 4 non si applicano ai coimputati ai quali i casi di sospensione non si riferiscono e che chiedono che si proceda nei loro confronti previa separazione dei processi. \n 6. La durata della custodia cautelare non pu\u00f2 comunque superare il doppio dei termini previsti dall'articolo 303, commi 1, 2 e 3 senza tenere conto dell'ulteriore termine previsto dall'articolo 303, comma 1, lettera b), numero 3-bis) e i termini aumentati della met\u00e0 previsti dall'articolo 303, comma 4, ovvero, se pi\u00f9 favorevole, i due terzi del massimo della pena temporanea prevista per il reato contestato o ritenuto in sentenza. A tal fine la pena dell'ergastolo \u00e8 equiparata alla pena massima temporanea. \n 7. Nel computo dei termini di cui al comma 6, salvo che per il limite relativo alla durata complessiva della custodia cautelare, non si tiene conto dei periodi di sospensione di cui al comma 1, lettera b).\u00bb \n \u00abArt. 324 (Procedimento di riesame). - 1. La richiesta di riesame \u00e8 presentata, nella cancelleria del tribunale indicato nel comma 5, entro dieci giorni dalla data di esecuzione del provvedimento che ha disposto il sequestro o dalla diversa data in cui l'interessato ha avuto conoscenza dell'avvenuto sequestro. \n 2. La richiesta \u00e8 presentata con le forme previste dall'articolo 582. Se la richiesta \u00e8 proposta dall'imputato non detenuto n\u00e9 internato, questi, ove non abbia gi\u00e0 dichiarato o eletto domicilio, deve indicare il domicilio presso il quale intende ricevere l'avviso previsto dal comma 6; in mancanza, l'avviso \u00e8 notificato mediante consegna al difensore. Se la richiesta \u00e8 proposta da un'altra persona e questa abbia omesso di dichiarare il proprio domicilio, l'avviso \u00e8 notificato mediante deposito in cancelleria. \n 3. La cancelleria d\u00e0 immediato avviso all'autorit\u00e0 giudiziaria procedente che, entro il giorno successivo, trasmette al tribunale gli atti su cui si fonda il provvedimento oggetto del riesame. \n 4. Con la richiesta di riesame possono essere enunciati anche i motivi. Chi ha proposto la richiesta ha, inoltre, facolt\u00e0 di enunciare nuovi motivi davanti al giudice del riesame, facendone dare atto a verbale prima dell'inizio della discussione. \n 5. Sulla richiesta di riesame decide, in composizione collegiale, il tribunale del capoluogo della provincia nella quale ha sede l'ufficio che ha emesso il provvedimento nel termine di dieci giorni dalla ricezione degli atti. \n 6. Il procedimento davanti al tribunale si svolge in camera di consiglio nelle forme previste dall'articolo 127.\n Almeno tre giorni prima, l'avviso della data fissata per l'udienza \u00e8 comunicato al pubblico ministero e notificato al difensore e a chi ha proposto la richiesta. Fino al giorno dell'udienza gli atti restano depositati in cancelleria. \n 7. Si applicano le disposizioni dell'articolo 309, commi 9, 9-bis e 10. La revoca del provvedimento di sequestro pu\u00f2 essere parziale e non pu\u00f2 essere disposta nei casi indicati nell'articolo 240 comma 2 del codice penale. \n 8. Il giudice del riesame, nel caso di contestazione della propriet\u00e0, rinvia la decisione della controversia al giudice civile, mantenendo nel frattempo il sequestro.\u00bb \n \u00abArt. 408 (Richiesta di archiviazione per infondatezza della notizia di reato). - 1. Quando gli elementi acquisiti nel corso delle indagini preliminari non consentono di formulare una ragionevole previsione di condanna o di applicazione di una misura di sicurezza diversa dalla confisca, il pubblico ministero, presenta al giudice richiesta di archiviazione. Con la richiesta \u00e8 trasmesso il fascicolo contenente la notizia di reato, la documentazione relativa alle indagini espletate e i verbali degli atti compiuti davanti al giudice per le indagini preliminari. \n 2. Fuori dei casi di rimessione della querela, l'avviso della richiesta \u00e8 notificato, a cura del pubblico ministero, alla persona offesa che, nella notizia di reato o successivamente alla sua presentazione, abbia dichiarato di volere essere informata circa l'eventuale archiviazione. \n 3. Nell'avviso \u00e8 precisato che, nel termine di venti giorni, la persona offesa pu\u00f2 prendere visione degli atti e presentare opposizione con richiesta motivata di prosecuzione delle indagini preliminari. La persona offesa \u00e8 altres\u00ec informata della facolt\u00e0 di accedere ai programmi di giustizia riparativa. \n 3-bis. Per i delitti commessi con violenza alla persona e per il reato di cui all'articolo 624-bis del codice penale, l'avviso della richiesta di archiviazione \u00e8 in ogni caso notificato, a cura del pubblico ministero, alla persona offesa ed il termine di cui al comma 3 \u00e8 elevato a trenta giorni.\u00bb \n \u00abArt. 412 (Avocazione delle indagini preliminari per mancato esercizio dell'azione penale). - 1. Il procuratore generale presso la corte di appello pu\u00f2 disporre, con decreto motivato, l'avocazione delle indagini preliminari se il pubblico ministero non ha disposto la notifica dell'avviso di conclusione delle indagini preliminari, oppure non ha esercitato l'azione penale o richiesto l'archiviazione, entro i termini previsti dall'articolo 407-bis, comma 2. Se il pubblico ministero ha formulato richiesta di differimento del deposito ai sensi dell'articolo 415-ter, comma 2, l'avocazione pu\u00f2 essere disposta solo se la richiesta \u00e8 stata rigettata.\n L'avocazione pu\u00f2 essere, altres\u00ec, disposta nei casi in cui il pubblico ministero non ha assunto le determinazioni inerenti all'esercizio dell'azione penale entro il termine fissato dal giudice ai sensi dell'articolo 415-ter, comma 4, ovvero dal procuratore generale ai sensi dell'articolo 415-ter, comma 5, primo periodo. \n 2. Il procuratore generale, pu\u00f2 altres\u00ec disporre l'avocazione a seguito della comunicazione prevista dall'articolo 409, comma 3. \n 2-bis. Il procuratore generale svolge le indagini preliminari indispensabili e formula le sue richieste entro novanta giorni dal decreto di avocazione. Si applicano, in quanto compatibili, le disposizioni di cui all'articolo 415-ter, commi 1, 2, 3, e 4.\u00bb \n \u00abArt. 415-bis (Avviso all'indagato della conclusione delle indagini preliminari). - 1. Prima della scadenza del termine previsto dal comma 2 dell'articolo 405, anche se prorogato, il pubblico ministero, se non deve formulare richiesta di archiviazione ai sensi degli articoli 408 e 411, fa notificare alla persona sottoposta alle indagini e al difensore nonch\u00e9, quando si procede per i reati di cui agli articoli 572 e 612-bis del codice penale, anche al difensore della persona offesa o, in mancanza di questo, alla persona offesa avviso della conclusione delle indagini preliminari. \n 2. L'avviso contiene la sommaria enunciazione del fatto per il quale si procede, delle norme di legge che si assumono violate, della data e del luogo del fatto, con l'avvertimento che la documentazione relativa alle indagini espletate \u00e8 depositata presso la segreteria del pubblico ministero e che l'indagato e il suo difensore hanno facolt\u00e0 di prenderne visione ed estrarne copia. \n 2-bis. Qualora non si sia proceduto ai sensi dell'articolo 268, commi 4, 5 e 6, l'avviso contiene inoltre l'avvertimento che l'indagato e il suo difensore hanno facolt\u00e0 di esaminare per via telematica gli atti depositati relativi ad intercettazioni ed ascoltare le registrazioni ovvero di prendere cognizione dei flussi di comunicazioni informatiche o telematiche e che hanno la facolt\u00e0 di estrarre copia delle registrazioni o dei flussi indicati come rilevanti dal pubblico ministero. Il difensore pu\u00f2, entro il termine di venti giorni, depositare l'elenco delle ulteriori registrazioni ritenute rilevanti e di cui chiede copia. Sull'istanza provvede il pubblico ministero con decreto motivato. In caso di rigetto dell'istanza o di contestazioni sulle indicazioni relative alle registrazioni ritenute rilevanti il difensore pu\u00f2 avanzare al giudice istanza affinch\u00e8 si proceda nelle forme di cui all'articolo 268, comma 6. \n 3. L'avviso contiene altres\u00ec l'avvertimento che l'indagato ha facolt\u00e0, entro il termine di venti giorni, di presentare memorie, produrre documenti, depositare documentazione relativa ad investigazioni del difensore, chiedere al pubblico ministero il compimento di atti di indagine, nonch\u00e9 di presentarsi per rilasciare dichiarazioni ovvero chiedere di essere sottoposto ad interrogatorio. Se l'indagato chiede di essere sottoposto ad interrogatorio il pubblico ministero deve procedervi.\n Con l'avviso l'indagato e la persona offesa alla quale lo stesso \u00e8 notificato sono altres\u00ec informati che hanno facolt\u00e0 di accedere ai programmi di giustizia riparativa. \n 4. Quando il pubblico ministero, a seguito delle richieste dell'indagato, dispone nuove indagini, queste devono essere compiute entro trenta giorni dalla presentazione della richiesta. Il termine pu\u00f2 essere prorogato dal giudice per le indagini preliminari, su richiesta del pubblico ministero, per una sola volta e per non pi\u00f9 di sessanta giorni. \n 5. Le dichiarazioni rilasciate dall'indagato, l'interrogatorio del medesimo ed i nuovi atti di indagine del pubblico ministero, previsti dai commi 3 e 4, sono utilizzabili se compiuti entro il termine stabilito dal comma 4, ancorch\u00e9 sia decorso il termine stabilito dalla legge o prorogato dal giudice. \n 5-bis.(abrogato) \n 5-ter.(abrogato) \n 5-quater.(abrogato) \n 5-quinquies.(abrogato) \n 5-sexies.(abrogato)\u00bb \n \u00abArt. 420-quater (Sentenza di non doversi procedere per mancata conoscenza della pendenza del processo da parte dell'imputato). - 1. Fuori dei casi previsti dagli articoli 420-bis e 420-ter, se l'imputato non \u00e8 presente, il giudice pronuncia sentenza inappellabile di non doversi procedere per mancata conoscenza della pendenza del processo da parte dell'imputato. \n 2. La sentenza contiene: \n a) l'intestazione \"in nome del popolo italiano\" e l'indicazione dell'autorit\u00e0 che l'ha pronunciata; \n b) le generalit\u00e0 dell'imputato o le altre indicazioni personali che valgono a identificarlo, nonch\u00e9 le generalit\u00e0 delle altre parti private; \n c) l'imputazione; \n d) l'indicazione dell'esito delle notifiche e delle ricerche effettuate; \n e) l'indicazione della data fino alla quale dovranno continuare le ricerche per rintracciare la persona nei cui confronti la sentenza \u00e8 emessa; \n f) il dispositivo, con l'indicazione degli articoli di legge applicati; \n g) la data e la sottoscrizione del giudice. \n 3. Con la sentenza il giudice dispone che, fino a quando per tutti i reati oggetto di imputazione non sia superato il termine previsto dall'articolo 159, ultimo comma, del codice penale, la persona nei cui confronti \u00e8 stata emessa la sentenza sia ricercata dalla polizia giudiziaria e, nel caso in cui sia rintracciata, le sia personalmente notificata la sentenza. \n 4. La sentenza contiene altres\u00ec: \n a) l'avvertimento alla persona rintracciata che il processo a suo carico sar\u00e0 riaperto davanti alla stessa autorit\u00e0 giudiziaria che ha pronunciato la sentenza; \n b) quando la persona non \u00e8 destinataria di un provvedimento applicativo della misura cautelare degli arresti domiciliari o della custodia in carcere per i fatti per cui si procede, l'avviso che l'udienza per la prosecuzione del processo \u00e8 fissata: \n 1) il primo giorno non festivo del successivo mese di ottobre, se la persona \u00e8 stata rintracciata nel primo semestre dell'anno; \n 2) il primo giorno non festivo del mese di marzo dell'anno successivo, se la persona \u00e8 stata rintracciata nel secondo semestre dell'anno; \n c) l'indicazione del luogo in cui l'udienza si terr\u00e0; \n d) l'avviso che, qualora la persona rintracciata non compaia e non ricorra alcuno dei casi di cui all'articolo 420-ter, si proceder\u00e0 in sua assenza e sar\u00e0 rappresentata in udienza dal difensore. \n 5. Alla sentenza si applicano le disposizioni di cui ai commi 2 e 3 dell'articolo 546. \n 6. Decorso il termine di cui al comma 3 senza che la persona nei cui confronti \u00e8 stata emessa la sentenza sia stata rintracciata, la sentenza di non doversi procedere per mancata conoscenza della pendenza del processo non pu\u00f2 pi\u00f9 essere revocata. \n 7. In deroga a quanto disposto dall'articolo 300, le misure cautelari degli arresti domiciliari e della custodia in carcere perdono efficacia solo quando la sentenza non \u00e8 pi\u00f9 revocabile ai sensi del comma 6. In deroga a quanto disposto dagli articoli 262, 317 e 323, gli effetti dei provvedimenti che hanno disposto il sequestro probatorio, il sequestro conservativo e il sequestro preventivo permangono fino a quando la sentenza non \u00e8 pi\u00f9 revocabile ai sensi del comma 6.\u00bb \n \u00abArt. 438 (Presupposti del giudizio abbreviato). - 1.\n L'imputato pu\u00f2 chiedere che il processo sia definito all'udienza preliminare allo stato degli atti, salve le disposizioni di cui al comma 5 del presente articolo e all'articolo 441, comma 5. \n 1-bis. Non \u00e8 ammesso il giudizio abbreviato per i delitti puniti con la pena dell'ergastolo. \n 2. La richiesta pu\u00f2 essere proposta, oralmente o per iscritto, fino a che non siano formulate le conclusioni a norma degli articoli 421 e 422. \n 3. La volont\u00e0 dell'imputato \u00e8 espressa personalmente o per mezzo di procuratore speciale e la sottoscrizione \u00e8 autenticata da un notaio, da altra persona autorizzata o dal difensore. \n 4. Sulla richiesta il giudice provvede con ordinanza con la quale dispone il giudizio abbreviato. Quando l'imputato chiede il giudizio abbreviato immediatamente dopo il deposito dei risultati delle indagini difensive, il giudice provvede solo dopo che sia decorso il termine non superiore a sessanta giorni, eventualmente richiesto dal pubblico ministero, per lo svolgimento di indagini suppletive limitatamente ai temi introdotti dalla difesa.\n In tal caso, l'imputato ha facolt\u00e0 di revocare la richiesta. \n 5. L'imputato, ferma restando la utilizzabilit\u00e0 ai fini della prova degli atti indicati nell'articolo 442, comma 1-bis, pu\u00f2 subordinare la richiesta ad una integrazione probatoria necessaria ai fini della decisione.\n Il giudice dispone il giudizio abbreviato se, tenuto conto degli atti gi\u00e0 acquisiti ed utilizzabili, l'integrazione probatoria richiesta risulta necessaria ai fini della decisione e il giudizio abbreviato realizza comunque una economia processuale, in relazione all'istruzione dibattimentale. In tal caso il pubblico ministero pu\u00f2 chiedere l'ammissione di prova contraria. Resta salva l'applicabilit\u00e0 dell'articolo 423. \n 5-bis. Con la richiesta presentata ai sensi del comma 5 pu\u00f2 essere proposta, subordinatamente al suo rigetto, la richiesta di cui al comma 1, oppure quella di applicazione della pena ai sensi dell'articolo 444. \n 6. In caso di dichiarazione di inammissibilit\u00e0 o di rigetto, ai sensi, rispettivamente, dei commi 1-bis e 5, la richiesta pu\u00f2 essere riproposta fino al termine previsto dal comma 2. \n 6-bis. La richiesta di giudizio abbreviato proposta nell'udienza preliminare determina la sanatoria delle nullit\u00e0, sempre che non siano assolute, e la non rilevabilit\u00e0 delle inutilizzabilit\u00e0, salve quelle derivanti dalla violazione di un divieto probatorio. Essa preclude altres\u00ec ogni questione sulla competenza per territorio del giudice. \n 6-ter. Qualora la richiesta di giudizio abbreviato proposta nell'udienza preliminare sia stata dichiarata inammissibile ai sensi del comma 1-bis, il giudice, se all'esito del dibattimento ritiene che per il fatto accertato sia ammissibile il giudizio abbreviato, applica la riduzione della pena ai sensi dell'articolo 442, comma 2. In ogni altro caso in cui la richiesta di giudizio abbreviato proposta nell'udienza preliminare sia stata dichiarata inammissibile o rigettata, l'imputato pu\u00f2 riproporre la richiesta prima dell'apertura del dibattimento e il giudice, se ritiene illegittima la dichiarazione di inammissibilit\u00e0 o ingiustificato il rigetto, ammette il giudizio abbreviato.\u00bb \n \u00abArt. 450 (Instaurazione del giudizio direttissimo).\n - 1. Quando procede a giudizio direttissimo, il pubblico ministero fa condurre direttamente all'udienza l'imputato arrestato in flagranza o in stato di custodia cautelare. \n 2. Se l'imputato \u00e8 libero, il pubblico ministero, lo cita a comparire all'udienza per il giudizio direttissimo.\n Il termine per comparire non pu\u00f2 essere inferiore a tre giorni. \n 3. La citazione contiene i requisiti previsti dall'articolo 429, comma 1, lettere a), b), c), d-bis), f), con l'indicazione del giudice competente per il giudizio nonch\u00e9 la data e la sottoscrizione. La citazione contiene, inoltre, l'avvertimento all'imputato che non comparendo sar\u00e0 giudicato in assenza. La citazione \u00e8 nulla se l'imputato non \u00e8 identificato in modo certo, se non contiene l'avvertimento di cui al periodo precedente ovvero se manca o \u00e8 insufficiente l'indicazione di uno dei requisiti previsti dall'articolo 429, comma 1, lettere c) e f). \n 4. Il decreto, unitamente al fascicolo previsto dall'articolo 431, formato dal pubblico ministero, \u00e8 trasmesso alla cancelleria del giudice competente per il giudizio. \n 5. Al difensore \u00e8 notificato senza ritardo a cura del pubblico ministero l'avviso della data fissata per il giudizio. \n 6. Il difensore ha facolt\u00e0 di prendere visione e di estrarre copia, nella segreteria del pubblico ministero, della documentazione relativa alle indagini espletate.\u00bb \n \u00abArt. 456 (Decreto di giudizio immediato). - 1. Al decreto che dispone il giudizio immediato si applicano le disposizioni dell'articolo 429 commi 1 e 2. \n 2. Il decreto contiene anche l'avviso che l'imputato pu\u00f2 chiedere il giudizio abbreviato, l'applicazione della pena a norma dell'articolo 444 ovvero la sospensione del procedimento con messa alla prova. Il decreto contiene altres\u00ec, a pena di nullit\u00e0, l'avvertimento all'imputato che non comparendo sar\u00e0 giudicato in assenza. \n 2-bis. Con il decreto l'imputato \u00e8 informato che ha facolt\u00e0 di accedere ai programmi di giustizia riparativa. \n 3. Il decreto \u00e8 comunicato al pubblico ministero e notificato all'imputato e alla persona offesa almeno trenta giorni prima della data fissata per il giudizio. \n 4. All'imputato e alla persona offesa, unitamente al decreto, \u00e8 notificata la richiesta del pubblico ministero. \n 5. Al difensore dell'imputato \u00e8 notificato avviso alla data fissata per il giudizio entro il termine previsto dal comma 3.\u00bb \n \u00abArt. 459 (Casi di procedimento per decreto). - 1.\n Nei procedimenti per reati perseguibili di ufficio ed in quelli perseguibili a querela se questa \u00e8 stata validamente presentata e se il querelante non ha nella stessa dichiarato di opporvisi, il pubblico ministero, quando ritiene che si debba applicare soltanto una pena pecuniaria, anche se inflitta in sostituzione di una pena detentiva, pu\u00f2 presentare al giudice per le indagini preliminari, entro un anno dalla data in cui il nome della persona alla quale il reato \u00e8 attribuito \u00e8 iscritto nel registro delle notizie di reato e previa trasmissione del fascicolo, richiesta motivata di emissione del decreto penale di condanna, indicando la misura della pena. \n 1-bis. Nel caso di irrogazione di una pena pecuniaria in sostituzione di una pena detentiva, il giudice, per determinare l'ammontare della pena pecuniaria, individua il valore giornaliero al quale pu\u00f2 essere assoggettato l'imputato e lo moltiplica per i giorni di pena detentiva.\n Il valore giornaliero non pu\u00f2 essere inferiore a 5 euro e superiore a 250 euro e corrisponde alla quota di reddito giornaliero che pu\u00f2 essere impiegata per il pagamento della pena pecuniaria, tenendo conto delle complessive condizioni economiche, patrimoniali e di vita dell'imputato e del suo nucleo familiare. Alla pena pecuniaria irrogata in sostituzione della pena detentiva si applica l'articolo 133-ter del codice penale. Entro gli stessi limiti, la pena detentiva pu\u00f2 essere sostituita altres\u00ec con il lavoro di pubblica utilit\u00e0 di cui all'articolo 56-bis della legge 24 novembre 1981, n. 689, se l'indagato, prima dell'esercizio dell'azione penale, ne fa richiesta al pubblico ministero, presentando il programma di trattamento elaborato dall'ufficio di esecuzione penale esterna con la relativa dichiarazione di disponibilit\u00e0 dell'ente. \n 1-ter. Quando \u00e8 stato emesso decreto penale di condanna a pena pecuniaria sostitutiva di una pena detentiva, l'imputato, personalmente o a mezzo di procuratore speciale, nel termine di quindici giorni dalla notificazione del decreto, pu\u00f2 chiedere la sostituzione della pena detentiva con il lavoro di pubblica utilit\u00e0 di cui all'articolo 56-bis della legge 24 novembre 1981, n. 689, anche senza formulare l'atto di opposizione. Con l'istanza, l'imputato pu\u00f2 chiedere un termine di sessanta giorni per depositare la dichiarazione di disponibilit\u00e0 dell'ente o dell'associazione di cui all'articolo 56-bis, primo comma, e il programma dell'ufficio di esecuzione penale esterna. Trascorso detto termine, il giudice che ha emesso il decreto di condanna pu\u00f2 operare la sostituzione della pena detentiva con il lavoro di pubblica utilit\u00e0. In difetto dei presupposti, il giudice respinge la richiesta e, se non \u00e8 stata proposta, congiuntamente o successivamente, tempestiva opposizione, dichiara esecutivo il decreto. \n 2. Il pubblico ministero pu\u00f2 chiedere l'applicazione di una pena diminuita sino alla met\u00e0 rispetto al minimo edittale. \n 3. Il giudice, quando non accoglie la richiesta, se non deve pronunciare sentenza di proscioglimento a norma dell'articolo 129, restituisce gli atti al pubblico ministero. \n 4. Del decreto penale \u00e8 data comunicazione al querelante. \n 5. Il procedimento per decreto non \u00e8 ammesso quando risulta la necessit\u00e0 di applicare una misura di sicurezza personale.\u00bb \n \u00abArt. 510 (Verbale di assunzione dei mezzi di prova).\n - 1. Nel verbale sono indicate le generalit\u00e0 dei testimoni, dei periti, dei consulenti tecnici e degli interpreti ed \u00e8 fatta menzione di quanto previsto dall'articolo 497 comma 2. \n 2. L'ausiliario che assiste il giudice documenta nel verbale lo svolgimento dell'esame dei testimoni, dei periti, dei consulenti tecnici e delle parti private, riproducendo integralmente in forma diretta le domande poste dalle parti o dal presidente nonch\u00e9 le risposte delle persone esaminate. \n 2-bis. L'esame dei testimoni, dei periti, dei consulenti tecnici, delle parti private e delle persone indicate nell'articolo 210, nonch\u00e9 gli atti di ricognizione e confronto, sono documentati anche con mezzi di riproduzione audiovisiva, salva la contingente indisponibilit\u00e0 di strumenti di riproduzione o di personale tecnico. \n 3. Quando il giudice dispone che il verbale sia redatto solo in forma riassuntiva, i poteri di vigilanza previsti dall'articolo 140 comma 2, sono esercitati dal presidente. \n 3-bis. (abrogato)\u00bb \n \u00abArt. 545-bis (Condanna a pena sostitutiva). - 1. Il giudice, se ritiene che ne ricorrano i presupposti, sostituisce la pena detentiva con una delle pene sostitutive di cui all'articolo 53 della legge 24 novembre 1981, n. 689. Quando non \u00e8 possibile decidere immediatamente, il giudice, subito dopo la lettura del dispositivo, sentite le parti, acquisito, ove necessario, il consenso dell'imputato, integra il dispositivo indicando la pena sostitutiva con gli obblighi e le prescrizioni corrispondenti e provvede ai sensi del comma 3, ultimo periodo. Se deve procedere agli ulteriori accertamenti indicati al comma 2, fissa una apposita udienza non oltre sessanta giorni, dandone contestuale avviso alle parti e all'ufficio di esecuzione penale esterna competente; in tal caso il processo \u00e8 sospeso. \n 2. Al fine di decidere sulla sostituzione della pena detentiva e sulla scelta della pena sostitutiva ai sensi dell'articolo 58 della legge 24 novembre 1981, n. 689, nonch\u00e9 ai fini della determinazione degli obblighi e delle prescrizioni relative, il giudice pu\u00f2 acquisire dall'ufficio di esecuzione penale esterna e, se del caso, dalla polizia giudiziaria tutte le informazioni ritenute necessarie in relazione alle condizioni di vita, personali, familiari, sociali, economiche e patrimoniali dell'imputato. Il giudice pu\u00f2 richiedere, altres\u00ec, all'ufficio di esecuzione penale esterna, il programma di trattamento della semilibert\u00e0, della detenzione domiciliare e del lavoro di pubblica utilit\u00e0 con la relativa disponibilit\u00e0 dell'ente. Agli stessi fini, il giudice pu\u00f2 acquisire altres\u00ec, dai soggetti indicati dall'articolo 94 del decreto del Presidente della Repubblica 9 ottobre 1990, n. 309, la certificazione di disturbo da uso di sostanze o di alcol ovvero da gioco d'azzardo e il programma terapeutico, che il condannato abbia in corso o a cui intenda sottoporsi. Le parti possono depositare documentazione all'ufficio di esecuzione penale esterna e, fino a cinque giorni prima dell'udienza, possono presentare memorie in cancelleria \n 3. Acquisiti gli atti, i documenti e le informazioni di cui ai commi precedenti, all'udienza fissata, sentite le parti presenti, il giudice, se sostituisce la pena detentiva, integra il dispositivo indicando la pena sostitutiva con gli obblighi e le prescrizioni corrispondenti. In caso contrario, il giudice conferma il dispositivo. Del dispositivo integrato o confermato \u00e8 data lettura in udienza ai sensi e per gli effetti dell'articolo 545. \n 4. Quando il processo \u00e8 sospeso ai sensi del comma 1, la lettura della motivazione redatta a norma dell'articolo 544, comma 1, segue quella del dispositivo integrato o confermato e pu\u00f2 essere sostituita con un'esposizione riassuntiva. Fuori dai casi di cui all'articolo 544, comma 1, i termini per il deposito della motivazione decorrono, ad ogni effetto di legge, dalla lettura del dispositivo, confermato o integrato, di cui al comma 3.\u00bb \n \u00abArt. 554-ter (Provvedimenti del giudice). - 1. Se, sulla base degli atti trasmessi ai sensi dell'articolo 553, sussiste una causa che estingue il reato o per la quale l'azione penale non doveva essere iniziata o non deve essere proseguita, se risulta che il fatto non \u00e8 previsto dalla legge come reato ovvero che il fatto non sussiste o che l'imputato non lo ha commesso o che il fatto non costituisce reato o che l'imputato non \u00e8 punibile per qualsiasi causa, il giudice pronuncia sentenza di non luogo a procedere. Il giudice pronuncia sentenza di non luogo a procedere anche quando gli elementi acquisiti non consentono una ragionevole previsione di condanna. Si applicano, in quanto compatibili, le disposizioni di cui agli articoli 424, commi 2, 3 e 4, 425, comma 2, 426 e 427.\n Il giudice non pu\u00f2 pronunciare sentenza di non luogo a procedere se ritiene che dal proscioglimento dovrebbe conseguire l'applicazione di una misura di sicurezza diversa dalla confisca. \n 2. L'istanza di giudizio abbreviato, di applicazione della pena a norma dell'articolo 444, di sospensione del processo con messa alla prova, nonch\u00e9 la domanda di oblazione sono proposte, a pena di decadenza, prima della pronuncia della sentenza di cui al comma 1. Entro lo stesso termine, quando l'imputato e il pubblico ministero concordano l'applicazione di una pena sostitutiva di cui all'articolo 53 della legge 24 novembre 1981, n. 689, il giudice, se non \u00e8 possibile decidere immediatamente, sospende il processo e fissa una apposita udienza non oltre sessanta giorni, dandone contestuale avviso alle parti e all'ufficio di esecuzione penale esterna competente. Si applica, in quanto compatibile, l'articolo 545-bis, comma 2. \n 3. Se non sussistono le condizioni per pronunciare sentenza di non luogo a procedere e in assenza di definizioni alternative di cui al comma 2, il giudice fissa per la prosecuzione del giudizio la data dell'udienza dibattimentale davanti ad un giudice diverso e dispone la restituzione del fascicolo del pubblico ministero. \n 4. Tra la data del provvedimento e la data fissata per l'udienza dibattimentale deve intercorrere un termine non inferiore a venti giorni.\u00bb \n \u00abArt. 598-bis (Decisioni in camera di consiglio senza la partecipazione delle parti). - 1. La corte provvede sull'appello in camera di consiglio. Se non \u00e8 diversamente stabilito e in deroga a quanto previsto dall'articolo 127, essa giudica sui motivi, sulle richieste e sulle memorie senza la partecipazione delle parti. Fino a quindici giorni prima dell'udienza, il procuratore generale presenta le sue richieste e tutte le parti possono presentare motivi nuovi, memorie e, fino a cinque giorni prima, memorie di replica.\n Il provvedimento emesso in seguito alla camera di consiglio \u00e8 depositato in cancelleria al termine dell'udienza. Il deposito equivale alla lettura in udienza ai fini di cui all'articolo 545. \n 1-bis. Fermo restando quanto previsto dall'articolo 597, l'imputato, fino a quindici giorni prima dell'udienza, pu\u00f2, personalmente o a mezzo di procuratore speciale, nei motivi nuovi e nelle memorie di cui al comma 1, esprimere il consenso alla sostituzione della pena detentiva con taluna delle pene sostitutive di cui all'articolo 53 della legge 24 novembre 1981, n. 689. La corte, se ritiene che ne ricorrano i presupposti, sostituisce la pena detentiva.\n Quando, pur essendo acquisito il consenso, non \u00e8 possibile decidere immediatamente, la corte fissa una apposita udienza non oltre sessanta giorni, dandone avviso alle parti e all'ufficio di esecuzione penale esterna competente e provvede ad acquisire gli atti, i documenti e le informazioni di cui all'articolo 545-bis, comma 2; in tal caso il processo \u00e8 sospeso. Salvo che la corte disponga altrimenti, l'udienza si svolge senza la partecipazione delle parti. \n 2. L'appellante e, in ogni caso, l'imputato o il suo difensore possono chiedere di partecipare all'udienza. In caso di appello del pubblico ministero, la richiesta di partecipare all'udienza \u00e8 formulata dal procuratore generale. La richiesta \u00e8 irrevocabile ed \u00e8 presentata, a pena di decadenza, nel termine di quindici giorni dalla notifica del decreto di citazione di cui all'articolo 601 o dell'avviso della data fissata per il giudizio di appello.\n La parte privata pu\u00f2 presentare la richiesta esclusivamente a mezzo del difensore. Quando la richiesta \u00e8 ammissibile, la corte dispone che l'udienza si svolga con la partecipazione delle parti e indica se l'appello sar\u00e0 deciso a seguito di udienza pubblica o in camera di consiglio, con le forme previste dall'articolo 127. Il provvedimento \u00e8 comunicato al procuratore generale e notificato ai difensori. \n 3. La corte pu\u00f2 disporre d'ufficio che l'udienza si svolga con la partecipazione delle parti per la rilevanza delle questioni sottoposte al suo esame, con provvedimento nel quale \u00e8 indicato se l'appello sar\u00e0 deciso a seguito di udienza pubblica o in camera di consiglio, con le forme previste dall'articolo 127. Il provvedimento \u00e8 comunicato al procuratore generale e notificato ai difensori, salvo che ne sia stato dato avviso con il decreto di citazione di cui all'articolo 601. \n 4. La corte, in ogni caso, dispone che l'udienza si svolga con la partecipazione delle parti quando ritiene necessario procedere alla rinnovazione dell'istruzione dibattimentale a norma dell'articolo 603. \n 4-bis. Nei casi di udienza partecipata di cui ai commi 2, 3 e 4, il consenso alla sostituzione di cui al comma 1-bis pu\u00f2 essere espresso sino alla data dell'udienza. Si applicano le disposizioni del medesimo comma 1-bis, secondo e terzo periodo. \n 4-ter. Quando, per effetto della decisione sull'impugnazione, \u00e8 applicata una pena detentiva non superiore a quattro anni, la corte, se ritiene che ne ricorrano i presupposti, sostituisce la pena detentiva. Se \u00e8 necessario acquisire il consenso dell'imputato, la corte deposita il dispositivo ai sensi del comma 1, quarto periodo, assegna all'imputato il termine perentorio di quindici giorni per esprimere il consenso e fissa udienza, non oltre trenta giorni, senza la partecipazione delle parti. In tal caso, il processo \u00e8 sospeso. Se il consenso \u00e8 acquisito, all'udienza la corte integra il dispositivo altrimenti lo conferma. In ogni caso, provvede al deposito ai sensi del comma 1, ultimo periodo. Quando, pur essendo acquisito il consenso, non \u00e8 possibile decidere immediatamente, si applicano le disposizioni di cui al comma 1-bis, terzo e quarto periodo. I termini per il deposito della motivazione decorrono, ad ogni effetto di legge, dal deposito del dispositivo, confermato o integrato. Nei casi di udienza partecipata di cui ai commi 2, 3 e 4, si osservano le disposizioni dell'articolo 545-bis, in quanto applicabili.\u00bb \n \u00abArt. 599-bis (Concordato anche con rinuncia ai motivi di appello). - 1. Le parti possono dichiarare di concordare sull'accoglimento, in tutto o in parte, dei motivi di appello, con rinuncia agli altri eventuali motivi. Se i motivi dei quali viene chiesto l'accoglimento comportano una nuova determinazione della pena o la sostituzione della pena detentiva con una delle pene sostitutive di cui all'articolo 53 della legge 24 novembre 1981, n. 689, il pubblico ministero, l'imputato e la persona civilmente obbligata per la pena pecuniaria indicano al giudice anche la pena sulla quale sono d'accordo. La dichiarazione e la rinuncia sono presentate nelle forme previste dall'articolo 589 e nel termine, previsto a pena di decadenza, di quindici giorni prima dell'udienza. Nell'ipotesi di sostituzione della pena detentiva con una pena sostitutiva di cui all'articolo 53 della legge 24 novembre 1981, n. 689, si applicano le disposizioni di cui all'articolo 598-bis, ma il consenso dell'imputato \u00e8 espresso, a pena di decadenza, nel termine di quindici giorni prima dell'udienza. \n 2. \n 3. Quando procede nelle forme di cui all'articolo 598-bis, la corte, se ritiene di non poter accogliere la richiesta concordata tra le parti, dispone che l'udienza si svolga con la partecipazione di queste e indica se l'appello sar\u00e0 deciso a seguito di udienza pubblica o in camera di consiglio, con le forme previste dall'articolo 127. Il provvedimento \u00e8 comunicato al procuratore generale e notificato alle altre parti. In questo caso la richiesta e la rinuncia perdono effetto, ma possono essere riproposte in udienza. \n 3-bis. Quando procede con udienza pubblica o in camera di consiglio con la partecipazione delle parti, la corte, se ritiene di non poter accogliere la richiesta concordata tra le parti, dispone la prosecuzione del giudizio. \n 3-ter. La richiesta e la rinuncia ai motivi non hanno effetto se la corte decide in modo difforme dall'accordo. \n 4. Fermo restando quanto previsto dal comma 1 dell'articolo 53, il procuratore generale presso la corte di appello, sentiti i magistrati dell'ufficio e i procuratori della Repubblica del distretto, indica i criteri idonei a orientare la valutazione dei magistrati del pubblico ministero nell'udienza, tenuto conto della tipologia dei reati e della complessit\u00e0 dei procedimenti.\u00bb \n \u00abArt. 601 (Atti preliminari al giudizio). - 1. Fuori dei casi previsti dall'articolo 591, il presidente ordina senza ritardo la citazione dell'imputato appellante; ordina altres\u00ec la citazione dell'imputato non appellante se vi \u00e8 appello del pubblico ministero o, se ricorre alcuno dei casi previsti dall'articolo 587. \n 2. Quando la corte, anteriormente alla citazione, dispone che l'udienza si svolga con la partecipazione delle parti, ne \u00e8 fatta menzione nel decreto di citazione. Nello stesso decreto \u00e8 altres\u00ec indicato se l'appello sar\u00e0 deciso a seguito di udienza pubblica ovvero in camera di consiglio, con le forme previste dall'articolo 127. \n 3. Il decreto di citazione per il giudizio di appello contiene i requisiti previsti dall'articolo 429, comma 1, lettere a), d-bis), f), g), l'avvertimento all'imputato che non comparendo sar\u00e0 giudicato in assenza nonch\u00e9 l'indicazione del giudice competente e, fuori dal caso previsto dal comma 2, l'avviso che si proceder\u00e0 con udienza in camera di consiglio senza la partecipazione delle parti, salvo che l'appellante o, in ogni caso, l'imputato o il suo difensore chiedano di partecipare nel termine perentorio di quindici giorni dalla notifica del decreto. Il decreto contiene altres\u00ec l'avviso che la richiesta di partecipazione pu\u00f2 essere presentata dalla parte privata esclusivamente a mezzo del difensore. Il termine per comparire non pu\u00f2 essere inferiore a quaranta giorni. \n 4. \u00c8 ordinata in ogni caso la citazione del responsabile civile, della persona civilmente obbligata per la pena pecuniaria e della parte civile; questa \u00e8 citata anche quando ha appellato il solo imputato contro una sentenza di proscioglimento. \n 5. Almeno quaranta giorni prima della data fissata per il giudizio di appello, \u00e8 notificato avviso ai difensori. L'avviso \u00e8, altres\u00ec, comunicato al procuratore generale. \n 6. Il decreto di citazione \u00e8 nullo se l'imputato non \u00e8 identificato in modo certo, se non contiene l'avvertimento all'imputato che non comparendo sar\u00e0 giudicato in assenza ovvero se manca o \u00e8 insufficiente l'indicazione di uno dei requisiti previsti dall'articolo 429 comma 1 lettera f).\u00bb \n \u00abArt. 656 (Esecuzione delle pene detentive). - 1.\n Quando deve essere eseguita una sentenza di condanna a pena detentiva, il pubblico ministero emette ordine di esecuzione con il quale, se il condannato non \u00e8 detenuto, ne dispone la carcerazione. Copia dell'ordine \u00e8 consegnata all'interessato. \n 2. Se il condannato \u00e8 gi\u00e0 detenuto, l'ordine di esecuzione \u00e8 comunicato al Ministro di grazia e giustizia e notificato all'interessato. \n 3. L'ordine di esecuzione contiene le generalit\u00e0 della persona nei cui confronti deve essere eseguito e quant'altro valga a identificarla, l'imputazione, il dispositivo del provvedimento e le disposizioni necessarie all'esecuzione nonch\u00e9 l'avviso al condannato che ha facolt\u00e0 di accedere ai programmi di giustizia riparativa e che, se il processo si \u00e8 svolto in sua assenza, nel termine di trenta giorni dalla conoscenza della sentenza pu\u00f2 chiedere, in presenza dei relativi presupposti, la restituzione nel termine per proporre impugnazione o la rescissione del giudicato. L'ordine \u00e8 notificato al difensore del condannato. \n 3-bis. L'ordine di esecuzione della sentenza di condanna a pena detentiva nei confronti di madre di prole di minore et\u00e0 \u00e8 comunicato al procuratore della Repubblica presso il tribunale per i minorenni del luogo di esecuzione della sentenza. \n 4. L'ordine che dispone la carcerazione \u00e8 eseguito secondo le modalit\u00e0 previste dall'articolo 277. \n 4-bis. Al di fuori dei casi previsti dal comma 9, lett. b), quando la residua pena da espiare, computando le detrazioni previste dall'articolo 54 della legge 26 luglio 1975, n. 354, non supera i limiti indicati dal comma 5, il pubblico ministero, prima di emettere l'ordine di esecuzione, previa verifica dell'esistenza di periodi di custodia cautelare o di pena dichiarata fungibile relativi al titolo esecutivo da eseguire, trasmette gli atti al magistrato di sorveglianza affinch\u00e8 provveda all'eventuale applicazione della liberazione anticipata. Il magistrato di sorveglianza provvede senza ritardo con ordinanza adottata ai sensi dell'articolo 69-bis della legge 26 luglio 1975, n. 354. La presente disposizione non si applica nei confronti dei condannati per i delitti di cui all'articolo 4-bis della legge 26 luglio 1975, n. 354. \n 4-ter. Quando il condannato si trova in stato di custodia cautelare in carcere il pubblico ministero emette l'ordine di esecuzione e, se ricorrono i presupposti di cui al comma 4-bis, trasmette senza ritardo gli atti al magistrato di sorveglianza per la decisione sulla liberazione anticipata. \n 4-quater. Nei casi previsti dal comma 4-bis, il pubblico ministero emette i provvedimenti previsti dai commi 1, 5 e 10 dopo la decisione del magistrato di sorveglianza. \n 5. Se la pena detentiva, anche se costituente residuo di maggiore pena, non \u00e8 superiore a tre anni, quattro anni nei casi previsti dall'articolo 47-ter, comma 1, della legge 26 luglio 1975, n. 354, o sei anni nei casi di cui agli articoli 90 e 94 del testo unico approvato con decreto del Presidente della Repubblica 9 ottobre 1990, n. 309, e successive modificazioni, il pubblico ministero, salvo quanto previsto dai commi 7 e 9, ne sospende l'esecuzione.\n L'ordine di esecuzione e il decreto di sospensione sono notificati al condannato e al difensore nominato per la fase dell'esecuzione o, in difetto, al difensore che lo ha assistito nella fase del giudizio, con l'avviso che entro trenta giorni pu\u00f2 essere presentata istanza, corredata dalle indicazioni e dalla documentazione necessarie, volta ad ottenere la concessione di una delle misure alternative alla detenzione di cui agli articoli 47, 47-ter e 50, comma 1, della legge 26 luglio 1975, n. 354, e successive modificazioni, e di cui all'articolo 94 del testo unico approvato con decreto del Presidente della Repubblica 9 ottobre 1990, n. 309, e successive modificazioni, ovvero la sospensione dell'esecuzione della pena di cui all'articolo 90 dello stesso testo unico. L'avviso informa altres\u00ec che, ove non sia presentata l'istanza o la stessa sia inammissibile ai sensi degli articoli 90 e seguenti del citato testo unico, l'esecuzione della pena avr\u00e0 corso immediato. Con l'avviso il condannato \u00e8 informato che ha facolt\u00e0 di accedere ai programmi di giustizia riparativa e che, se il processo si \u00e8 svolto in sua assenza, nel termine di trenta giorni dalla conoscenza della sentenza pu\u00f2 chiedere, in presenza dei relativi presupposti, la restituzione nel termine per proporre impugnazione o la rescissione del giudicato. \n 6. L'istanza deve essere presentata dal condannato o dal difensore di cui al comma 5 ovvero allo scopo nominato al pubblico ministero, il quale la trasmette, unitamente alla documentazione, al tribunale di sorveglianza competente in relazione al luogo in cui ha sede l'ufficio del pubblico ministero. Se l'istanza non \u00e8 corredata dalla documentazione utile, questa, salvi i casi di inammissibilit\u00e0, pu\u00f2 essere depositata nella cancelleria del tribunale di sorveglianza fino a cinque giorni prima dell'udienza fissata a norma dell'articolo 666, comma 3.\n Resta salva, in ogni caso, la facolt\u00e0 del tribunale di sorveglianza di procedere anche d'ufficio alla richiesta di documenti o di informazioni, o all'assunzione di prove a norma dell'articolo 666, comma 5. Il tribunale di sorveglianza decide non prima del trentesimo e non oltre il quarantacinquesimo giorno dalla ricezione della richiesta. \n 7. La sospensione dell'esecuzione per la stessa condanna non pu\u00f2 essere disposta pi\u00f9 di una volta, anche se il condannato ripropone nuova istanza sia in ordine a diversa misura alternativa, sia in ordine alla medesima, diversamente motivata, sia in ordine alla sospensione dell'esecuzione della pena di cui all'articolo 90 del testo unico approvato con decreto del Presidente della Repubblica 9 ottobre 1990, n. 309, e successive modificazioni. \n 8. Salva la disposizione del comma 8-bis, qualora l'istanza non sia tempestivamente presentata, o il tribunale di sorveglianza la dichiari inammissibile o la respinga, il pubblico ministero revoca immediatamente il decreto di sospensione dell'esecuzione. Il pubblico ministero provvede analogamente quando l'istanza presentata \u00e8 inammissibile ai sensi degli articoli 90 e seguenti del testo unico di cui al decreto del Presidente della Repubblica 9 ottobre 1990, n. 309, e successive modificazioni, nonch\u00e9, nelle more della decisione del tribunale di sorveglianza, quando il programma di recupero di cui all'articolo 94 del medesimo testo unico non risulta iniziato entro cinque giorni dalla data di presentazione della relativa istanza o risulta interrotto. A tal fine il pubblico ministero, nel trasmettere l'istanza al tribunale di sorveglianza, dispone gli opportuni accertamenti. \n 8-bis. Quando \u00e8 provato o appare probabile che il condannato non abbia avuto effettiva conoscenza dell'avviso di cui al comma 5, il pubblico ministero pu\u00f2 assumere, anche presso il difensore, le opportune informazioni, all'esito delle quali pu\u00f2 disporre la rinnovazione della notifica. \n 9. La sospensione dell'esecuzione di cui al comma 5 non pu\u00f2 essere disposta: \n a) nei confronti dei condannati per i delitti di cui all'articolo 4-bis della legge 26 luglio 1975, n. 354, e successive modificazioni, nonch\u00e9 di cui agli articoli 423-bis, 572, secondo comma, 612-bis, terzo comma, 624-bis del codice penale, fatta eccezione per coloro che si trovano agli arresti domiciliari disposti ai sensi dell'articolo 89 del testo unico di cui al decreto del Presidente della Repubblica 9 ottobre 1990, n. 309, e successive modificazioni; \n b) nei confronti di coloro che, per il fatto oggetto della condanna da eseguire, si trovano in stato di custodia cautelare in carcere nel momento in cui la sentenza diviene definitiva; \n c). \n 10. Nella situazione considerata dal comma 5, se il condannato si trova agli arresti domiciliari per il fatto oggetto della condanna da eseguire, e se la residua pena da espiare determinata ai sensi del comma 4-bis non supera i limiti indicati dal comma 5, il pubblico ministero sospende l'esecuzione dell'ordine di carcerazione e trasmette gli atti senza ritardo al tribunale di sorveglianza perch\u00e9 provveda alla eventuale applicazione di una delle misure alternative di cui al comma 5. Fino alla decisione del tribunale di sorveglianza, il condannato permane nello stato detentivo nel quale si trova e il tempo corrispondente \u00e8 considerato come pena espiata a tutti gli effetti. Agli adempimenti previsti dall'articolo 47-ter della legge 26 luglio 1975, n. 354, e successive modificazioni, provvede in ogni caso il magistrato di sorveglianza.\u00bb \n \u00abArt. 676 (Altre competenze). - 1. Il giudice dell'esecuzione \u00e8 competente a decidere in ordine all'estinzione del reato dopo la condanna, all'estinzione della pena quando la stessa non consegue alla liberazione condizionale o all'affidamento in prova al servizio sociale, in ordine alle pene accessorie, alla confisca o alla restituzione delle cose sequestrate. In questi casi il giudice dell'esecuzione procede a norma dell'articolo 667 comma 4. \n 2. Qualora sorga controversia sulla propriet\u00e0 delle cose confiscate, si applica la disposizione dell'articolo 263 comma 3. \n 3. Quando accerta l'estinzione del reato o della pena, il giudice dell'esecuzione la dichiara anche di ufficio adottando i provvedimenti conseguenti. \n 3-bis. Il giudice dell'esecuzione \u00e8, altres\u00ec, competente a decidere in ordine all'applicazione della riduzione della pena prevista dall'articolo 442, comma 2-bis. In questo caso, il giudice procede d'ufficio prima della trasmissione dell'estratto del provvedimento divenuto irrevocabile.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-20&atto.codiceRedazionale=24G00052&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:28:50.058950"}
{"text": "\n\n\nArt. 3\n Modifiche alle norme di attuazione, di coordinamento \n e transitorie del codice di procedura penale\n\n\n\n\n1. Alle norme di attuazione, di coordinamento e transitorie del codice di procedura penale, di cui al decreto legislativo 28 luglio 1989, n. 271, sono apportate le seguenti modificazioni: \n\na) all'articolo 63-bis, comma 1, le parole: \u00aballa persona sottoposta alle indagini o\u00bb sono soppresse e dopo le parole: \u00aball'imputato\u00bb sono inserite le seguenti: \u00abdell'avviso di fissazione dell'udienza preliminare, degli atti di citazione a giudizio ai sensi degli articoli 450, comma 2, 456, 552 e 601, nonch\u00e9 del decreto penale di condanna\u00bb; \n\nb) all'articolo 127: \n 1) al comma 1: \n 1.1 all'alinea, la parola: \u00absettimana\u00bb \u00e8 sostituita dalla seguente: \u00abmese\u00bb; \n 1.2 la lettera a) \u00e8 sostituita dalla seguente: \n \u00aba) procedimenti nei quali il pubblico ministero non ha esercitato l'azione penale o richiesto l'archiviazione, entro i termini previsti dall'articolo 407-bis, comma 2, del codice, salvo che il pubblico ministero abbia formulato richiesta di differimento ai sensi dell'articolo 415-ter, comma 2, del codice; in tale ultima ipotesi, i procedimenti sono inseriti nell'elenco solo in caso di rigetto della richiesta;\u00bb; \n 1.3 alla lettera b), le parole: \u00abdi cui all'articolo 415-ter, comma 3, primo e secondo periodo\u00bb sono sostituite dalle seguenti: \u00abfissati ai sensi dell'articolo 415-ter, commi 4 e 5,\u00bb; \n 1.4 la lettera c) \u00e8 soppressa; \n 2) il comma 2 \u00e8 abrogato. \n\n\n\n\n Note all'art. 3: \n - Si riportano gli articoli 63-bis e 127 delle norme di attuazione, di coordinamento e transitorie del codice di procedura penale, come modificati dal presente decreto: \n \u00abArt. 63-bis (Comunicazione di cortesia). - 1. Fuori del caso di notificazione al difensore o al domiciliatario, quando la relazione della notificazione all'imputato dell'avviso di fissazione dell'udienza preliminare, degli atti di citazione a giudizio ai sensi degli articoli 450, comma 2, 456, 552 e 601, nonch\u00e9 del decreto penale di condanna attesta l'avvenuta consegna dell'atto a persona fisica diversa dal destinatario, la cancelleria o la segreteria d\u00e0 avviso di cortesia al destinatario dell'avvenuta notifica dell'atto tramite comunicazione al recapito telefonico o all'indirizzo di posta elettronica dallo stesso indicato ai sensi dell'articolo 349, comma 3, del codice, annotandone l'esito.\u00bb \n \u00abArt. 127 (Comunicazione delle notizie di reato al procuratore generale). - 1. La segreteria del pubblico ministero trasmette ogni mese al procuratore generale presso la corte di appello i dati di cui al comma 3 relativi ai procedimenti di seguito indicati, da raggrupparsi in distinti elenchi riepilogativi: \n a) procedimenti nei quali il pubblico ministero non ha esercitato l'azione penale o richiesto l'archiviazione, entro i termini previsti dall'articolo 407-bis, comma 2, del codice, salvo che il pubblico ministero abbia formulato richiesta di differimento ai sensi dell'articolo 415-ter, comma 2, del codice; in tale ultima ipotesi, i procedimenti sono inseriti nell'elenco solo in caso di rigetto della richiesta; \n b) procedimenti nei quali il pubblico ministero non ha assunto le determinazioni sull'azione penale nei termini fissati ai sensi dell'articolo 415-ter, commi 4 e 5, del codice; \n c) (soppressa) \n 1-bis. Il procuratore generale presso la corte di appello acquisisce ogni tre mesi dalle procure della Repubblica del distretto i dati sul rispetto dei termini relativi ai procedimenti di cui all'articolo 362-bis del codice di procedura penale e invia al procuratore generale presso la Corte di cassazione una relazione almeno semestrale. \n 2.(abrogato). \n 3. Per ciascuno dei procedimenti indicati al comma 1, la segreteria del pubblico ministero comunica: \n a) le generalit\u00e0 della persona sottoposta alle indagini o quanto altro valga a identificarla; \n b) il luogo di residenza, dimora o domicilio della persona sottoposta alle indagini; \n c) le generalit\u00e0 della persona offesa o quanto altro valga a identificarla; \n d) il luogo di residenza, dimora o domicilio della persona offesa; \n e) i nominativi dei difensori della persona sottoposta alle indagini e della persona offesa e i relativi recapiti; \n f) il reato per cui si procede, con indicazione delle norme di legge che si assumono violate, nonch\u00e9, se risultano, la data e il luogo del fatto.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-20&atto.codiceRedazionale=24G00052&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:28:54.208315"}
{"text": "\n\n\nArt. 4\n Modifiche alla legge 30 aprile 1962, n. 283\n\n\n1. All'articolo 12-ter, primo comma, della legge 30 aprile 1962, n. 283, le parole: \u00abdella sola ammenda, ovvero la pena dell'ammenda, alternativa o congiunta\u00bb sono sostituite dalle seguenti: \u00abdell'ammenda, anche se alternativa\u00bb. \n\n\n\n Note all'art. 4: \n - Si riporta l'articolo 12-ter della legge 30 aprile 1962, n. 283 (Modifica degli artt. 242, 243, 247, 250, e 262, del T.U. delle leggi sanitarie approvato con regio decreto 27 luglio 1934, n. 1265: 'Disciplina igienica della produzione e della vendita delle sostanze alimentari e delle bevand\u00e8), come modificato dal presente decreto: \n \u00abArt. 12-ter (Estinzione delle contravvenzioni per adempimento di prescrizioni impartite dall'organo accertatore). - Salvo che concorrano con uno o pi\u00f9 delitti, alle contravvenzioni previste dalla presente legge e da altre disposizioni aventi forza di legge, in materia di igiene, produzione, tracciabilit\u00e0 e vendita di alimenti e bevande, che hanno cagionato un danno o un pericolo suscettibile di elisione mediante condotte ripristinatorie o risarcitorie e per le quali sia prevista la pena dell'ammenda, anche se alternativa a quella dell'arresto, si applicano le disposizioni del presente articolo e degli articoli 12-quater, 12-quinquies, 12-sexies, 12-septies, 12-octies e 12-nonies. \n Per consentire l'estinzione della contravvenzione ed eliderne le conseguenze dannose o pericolose, l'organo accertatore, nell'esercizio delle funzioni di polizia giudiziaria di cui all'articolo 55 del codice di procedura penale, ovvero la polizia giudiziaria, impartisce al contravventore un'apposita prescrizione, fissando per la regolarizzazione un termine non eccedente il periodo di tempo tecnicamente necessario e comunque non superiore a sei mesi. In presenza di specifiche e documentate circostanze non imputabili al contravventore, che determinino un ritardo nella regolarizzazione, il termine pu\u00f2 essere prorogato per una sola volta, a richiesta del contravventore, per un periodo non superiore a ulteriori sei mesi, con provvedimento motivato che \u00e8 comunicato immediatamente al pubblico ministero. \n Copia della prescrizione \u00e8 notificata o comunicata anche al rappresentante legale dell'ente nell'ambito o al servizio del quale opera il contravventore. \n Con la prescrizione l'organo accertatore pu\u00f2 imporre, anche con riferimento al contesto produttivo, organizzativo, commerciale o comunque di lavoro, specifiche misure atte a far cessare situazioni di pericolo ovvero la prosecuzione di attivit\u00e0 potenzialmente pericolose per la sicurezza, l'igiene alimentare e la salute pubblica. \n Resta in ogni caso fermo l'obbligo dell'organo accertatore di riferire al pubblico ministero la notizia di reato relativa alla contravvenzione, ai sensi dell'articolo 347 del codice di procedura penale, e di trasmettere il verbale con cui sono state impartite le prescrizioni. \n Il pubblico ministero, quando lo ritiene necessario, pu\u00f2 disporre con decreto che l'organo che ha impartito le prescrizioni apporti modifiche alle stesse.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-20&atto.codiceRedazionale=24G00052&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:28:58.303604"}
{"text": "\n\n\nArt. 5\n Modifiche alla legge 24 novembre 1981, n. 689\n\n\n\n\n1. Alla legge 24 novembre 1981, n. 689, sono apportate le seguenti modificazioni: \n\na) all'articolo 58, dopo il secondo comma \u00e8 inserito il seguente: \n \u00abLe pene sostitutive della semilibert\u00e0, della detenzione domiciliare e del lavoro di pubblica utilit\u00e0 possono essere applicate solo con il consenso dell'imputato, espresso personalmente o a mezzo di procuratore speciale.\u00bb; \n\nb) all'articolo 72, al quarto comma, dopo le parole: \u00abper un delitto non colposo commesso\u00bb sono inserite le seguenti: \u00abdopo l'applicazione ovvero\u00bb. \n\n\n\n\n Note all'art. 5: \n - Si riporta gli articoli 58 e 72 della legge 24 novembre 1981, n. 689 (Modifiche al sistema penale), come modificati dal presente decreto: \n \u00abArt. 58 (Potere discrezionale del giudice nell'applicazione e nella scelta delle pene sostitutive). - Il giudice, nei limiti fissati dalla legge e tenuto conto dei criteri indicati nell'articolo 133 del codice penale, se non ordina la sospensione condizionale della pena, pu\u00f2 applicare le pene sostitutive della pena detentiva quando risultano pi\u00f9 idonee alla rieducazione del condannato e quando, anche attraverso opportune prescrizioni, assicurano la prevenzione del pericolo di commissione di altri reati.\n La pena detentiva non pu\u00f2 essere sostituita quando sussistono fondati motivi per ritenere che le prescrizioni non saranno adempiute dal condannato. \n Tra le pene sostitutive il giudice sceglie quella pi\u00f9 idonea alla rieducazione e al reinserimento sociale del condannato con il minor sacrificio della libert\u00e0 personale, indicando i motivi che giustificano l'applicazione della pena sostitutiva e la scelta del tipo. \n Le pene sostitutive della semilibert\u00e0, della detenzione domiciliare e del lavoro di pubblica utilit\u00e0 possono essere applicate solo con il consenso dell'imputato, espresso personalmente o a mezzo di procuratore speciale. \n Quando applica la semilibert\u00e0 o la detenzione domiciliare, il giudice deve indicare le specifiche ragioni per cui ritiene inidonei nel caso concreto il lavoro di pubblica utilit\u00e0 o la pena pecuniaria. \n In ogni caso, nella scelta tra la semilibert\u00e0, la detenzione domiciliare o il lavoro di pubblica utilit\u00e0, il giudice tiene conto delle condizioni legate all'et\u00e0, alla salute fisica o psichica, alla maternit\u00e0, o alla paternit\u00e0 nei casi di cui all'articolo 47-quinquies, comma 7, della legge 26 luglio 1975, n. 354, fermo quanto previsto dall'articolo 69, terzo e quarto comma. Il giudice tiene altres\u00ec conto delle condizioni di disturbo da uso di sostanze stupefacenti, psicotrope o alcoliche ovvero da gioco d'azzardo, certificate dai servizi pubblici o privati autorizzati indicati all'articolo 94, comma 1, del decreto del Presidente della Repubblica 9 ottobre 1990, n. 309, nonch\u00e9 delle condizioni di persona affetta da AIDS conclamata o da grave deficienza immunitaria, certificate dai servizi indicati dall'articolo 47-quater, comma 2, della legge 26 luglio 1975, n. 354.\u00bb \n \u00abArt. 72 (Ipotesi di responsabilit\u00e0 penale e revoca). - Il condannato alla pena sostitutiva della semilibert\u00e0 o della detenzione domiciliare che per pi\u00f9 di dodici ore, senza giustificato motivo, rimane assente dall'istituto di pena ovvero si allontana da uno dei luoghi indicati nell'articolo 56 \u00e8 punito ai sensi del primo comma dell'articolo 385 del codice penale. Si applica la disposizione del quarto comma dell'articolo 385 del codice penale. \n Il condannato alla pena sostitutiva del lavoro di pubblica utilit\u00e0 che, senza giustificato motivo, non si reca nel luogo in cui deve svolgere il lavoro ovvero lo abbandona \u00e8 punito ai sensi dell'articolo 56 del decreto legislativo 28 agosto 2000, n. 274. \n La condanna a uno dei delitti di cui ai commi primo e secondo importa la revoca della pena sostitutiva, salvo che il fatto sia di lieve entit\u00e0. \n La condanna a pena detentiva per un delitto non colposo commesso dopo l'applicazione ovvero durante l'esecuzione di una pena sostitutiva, diversa dalla pena pecuniaria, ne determina la revoca e la conversione per la parte residua nella pena detentiva sostituita, quando la condotta tenuta appare incompatibile con la prosecuzione della pena sostitutiva, tenuto conto dei criteri di cui all'articolo 58. \n La cancelleria del giudice che ha pronunciato la sentenza di cui al quarto comma informa senza indugio il magistrato di sorveglianza competente per la detenzione domiciliare sostitutiva o per la semilibert\u00e0 sostitutiva, ovvero il giudice che ha applicato il lavoro di pubblica utilit\u00e0 sostitutivo.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-20&atto.codiceRedazionale=24G00052&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:29:02.394595"}
{"text": "\n\n\nArt. 6\n Modifiche al decreto legislativo 28 agosto 2000, n. 274\n\n\n1. All'articolo 17 del decreto legislativo 28 agosto 2000, n. 274, al comma 1, dopo le parole: \u00abdagli articoli\u00bb sono inserite le seguenti: \u00ab408 e\u00bb e le parole: \u00abe 125 del decreto legislativo 28 luglio 1989, n. 271\u00bb sono soppresse. \n\n\n\n Note all'art. 6: \n - Si riporta l'articolo 17 del decreto legislativo 28 agosto 2000, n. 274 (Disposizioni sulla competenza penale del giudice di pace, a norma dell'articolo 14 della legge 24 novembre 1999, n. 468), come modificato dal presente decreto: \n \u00abArt. 17 (Archiviazione). - 1. Il pubblico ministero presenta al giudice di pace richiesta di archiviazione quando la notizia di reato \u00e8 infondata, nonch\u00e9 nei casi previsti dagli articoli 408 e 411 del codice di procedura penale, nonch\u00e9 dall'articolo 34, commi 1 e 2 del presente decreto. Con la richiesta \u00e8 trasmesso il fascicolo contenente la notizia di reato, la documentazione relativa alle indagini espletate e i verbali compiuti davanti al giudice. \n 2. Copia della richiesta \u00e8 notificata alla persona offesa che nella notizia di reato o successivamente alla sua presentazione abbia dichiarato di volere essere informata circa l'eventuale archiviazione. Nella richiesta \u00e8 altres\u00ec precisato che nel termine di dieci giorni la persona offesa pu\u00f2 prendere visione degli atti e presentare richiesta motivata di prosecuzione delle indagini preliminari. Con l'opposizione alla richiesta di archiviazione la persona offesa indica, a pena di inammissibilit\u00e0, gli elementi di prova che giustificano il rigetto della richiesta o le ulteriori indagini necessarie. \n 3. Il pubblico ministero provvede sempre a norma del comma 2, nei casi in cui la richiesta di archiviazione \u00e8 successiva alla trasmissione del ricorso ai sensi dell'articolo 26, comma 2. \n 4. Il giudice, se accoglie la richiesta, dispone con decreto l'archiviazione, altrimenti restituisce, con ordinanza, gli atti al pubblico ministero indicando le ulteriori indagini necessarie e fissando il termine indispensabile per il loro compimento ovvero disponendo che entro dieci giorni il pubblico ministero formuli l'imputazione. \n 5. Quando \u00e8 ignoto l'autore del reato si osservano le disposizioni di cui all'articolo 415 del codice di procedura penale.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-20&atto.codiceRedazionale=24G00052&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:29:06.485590"}
{"text": "\n\n\nArt. 7\n Modifiche al decreto legislativo 8 giugno 2001, n. 231\n\n\n\n\n1. Al decreto legislativo 8 giugno 2001, n. 231, sono apportate le seguenti modificazioni: \n\na) all'articolo 59, al comma 1, le parole: \u00abdall'articolo 405\u00bb sono sostituite dalle seguenti: \u00abdall'articolo 407-bis\u00bb; \n\nb) all'articolo 61, al comma 1, primo periodo, le parole: \u00abrisultano insufficienti, contraddittori o comunque non idonei a sostenere in giudizio la responsabilit\u00e0 dell'ente\u00bb sono sostituite dalle seguenti: \u00abnon consentono di formulare una ragionevole previsione di condanna dell'ente\u00bb. \n\n\n\n\n Note all'art. 7: \n - Si riportano gli articoli 59 e 61 del decreto legislativo 8 giugno 2001, n. 231 (Disciplina della responsabilit\u00e0 amministrativa delle persone giuridiche, delle societ\u00e0 e delle associazioni anche prive di personalit\u00e0 giuridica, a norma dell'articolo 11 della legge 29 settembre 2000, n. 300), come modificati dal presente decreto: \n \u00abArt. 59 (Contestazione dell'illecito amministrativo). - 1. Quando non dispone l'archiviazione, il pubblico ministero contesta all'ente l'illecito amministrativo dipendente dal reato. La contestazione dell'illecito \u00e8 contenuta in uno degli atti indicati dall'articolo 407-bis, comma 1, del codice di procedura penale. \n 2. La contestazione contiene gli elementi identificativi dell'ente, l'enunciazione, in forma chiara e precisa, del fatto che pu\u00f2 comportare l'applicazione delle sanzioni amministrative, con l'indicazione del reato da cui l'illecito dipende e dei relativi articoli di legge e delle fonti di prova.\u00bb \n \u00abArt. 61 (Provvedimenti emessi nell'udienza preliminare). - 1. Il giudice dell'udienza preliminare pronuncia sentenza di non luogo a procedere nei casi di estinzione o di improcedibilit\u00e0 della sanzione amministrativa, ovvero quando l'illecito stesso non sussiste o gli elementi acquisiti non consentono di formulare una ragionevole previsione di condanna dell'ente.\n Si applicano le disposizioni dell'articolo 426 del codice di procedura penale. \n 2. Il decreto che, a seguito dell'udienza preliminare, dispone il giudizio nei confronti dell'ente, contiene, a pena di nullit\u00e0, la contestazione dell'illecito amministrativo dipendente dal reato, con l'enunciazione, in forma chiara e precisa, del fatto che pu\u00f2 comportare l'applicazione delle sanzioni e l'indicazione del reato da cui l'illecito dipende e dei relativi articoli di legge e delle fonti di prova nonch\u00e9 gli elementi identificativi dell'ente.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-20&atto.codiceRedazionale=24G00052&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:29:10.578196"}
{"text": "\n\n\nArt. 8\n Modifiche al decreto legislativo 10 ottobre 2022, n. 150\n\n\n1. All'articolo 89 del decreto legislativo 10 ottobre 2022, n. 150, dopo il comma 5 \u00e8 aggiunto, in fine, il seguente: \n \u00ab5-bis. In tutti i procedimenti che hanno ad oggetto reati ai quali non si applica l'articolo 159, primo comma, numero 3-bis, del codice penale come modificato dal presente decreto legislativo, il termine per le ricerche di cui all'articolo 420-quater, comma 3, del codice di procedura penale \u00e8 fissato in misura pari al termine di prescrizione previsto per i reati per cui si procede.\u00bb. \n\n\n\n Note all'art. 8: \n - Si riporta l'articolo 89 del decreto legislativo 10 ottobre 2022, n. 150 (Attuazione della legge 27 settembre 2021, n. 134, recante delega al Governo per l'efficienza del processo penale, nonch\u00e9 in materia di giustizia riparativa e disposizioni per la celere definizione dei procedimenti giudiziari), come modificato dal presente decreto: \n \u00abArt. 89 (Disposizioni transitorie in materia di assenza). - 1. Salvo quanto previsto dai commi 2 e 3, quando, nei processi pendenti alla data di entrata in vigore del presente decreto, \u00e8 stata gi\u00e0 pronunciata, in qualsiasi stato e grado del procedimento, ordinanza con la quale si \u00e8 disposto procedersi in assenza dell'imputato, continuano ad applicarsi le disposizioni del codice di procedura penale e delle norme di attuazione, di coordinamento e transitorie del codice di procedura penale in materia di assenza anteriormente vigenti, comprese quelle relative alle questioni di nullit\u00e0 in appello e alla rescissione del giudicato. \n 2. Quando, prima dell'entrata in vigore del presente decreto, nell'udienza preliminare o nel giudizio di primo grado \u00e8 stata disposta la sospensione del processo ai sensi dell'articolo 420-quater, comma 2, del codice di procedura penale nel testo vigente prima dell'entrata in vigore del presente decreto e l'imputato non \u00e8 stato ancora rintracciato, in luogo di disporre nuove ricerche ai sensi dell'articolo 420-quinquies del codice di procedura penale nel testo vigente prima dell'entrata in vigore del presente decreto, il giudice provvede ai sensi dell'articolo 420-quater del codice di procedura penale come modificato dal presente decreto. In questo caso si applicano gli articoli 420-quinquies e 420-sexies del codice di procedura penale, come modificati dal presente decreto. \n 3. Le disposizioni degli articoli 157-ter, comma 3, 581, commi 1-ter e 1-quater, e 585, comma 1-bis, del codice di procedura penale si applicano per le sole impugnazioni proposte avverso sentenze pronunciate in data successiva a quella di entrata in vigore del presente decreto. Negli stessi casi si applicano anche le disposizioni dell'articolo 175 del codice di procedura penale, come modificato dal presente decreto. \n 4. Nei procedimenti indicati al comma 1, continua ad applicarsi la disposizione dell'articolo 159, primo comma, numero 3-bis), del codice penale nel testo vigente prima della data di entrata in vigore del presente decreto legislativo. \n 5. Nei procedimenti di cui ai commi 1 e 2 che hanno ad oggetto reati commessi dopo il 18 ottobre 2021, nel caso di sospensione del corso della prescrizione ai sensi dell'articolo 159, primo comma, numero 3-bis, del codice penale, si applica la disposizione dell'ultimo comma di detto articolo, come modificata dal presente decreto legislativo. \n 5-bis. In tutti i procedimenti che hanno ad oggetto reati ai quali non si applica l'articolo 159, primo comma, numero 3-bis, del codice penale come modificato dal presente decreto legislativo, il termine per le ricerche di cui all'articolo 420-quater, comma 3, del codice di procedura penale \u00e8 fissato in misura pari al termine di prescrizione previsto per i reati per cui si procede.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-20&atto.codiceRedazionale=24G00052&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:29:14.669188"}
{"text": "\n\n\nArt. 9\n Disposizioni transitorie in \n materia di modifica del regime di procedibilit\u00e0\n\n\n1. Per il delitto di cui all'articolo 635 del codice penale, commesso prima della data di entrata in vigore del presente decreto, quando il fatto \u00e8 commesso su cose esposte per necessit\u00e0 o per consuetudine o per destinazione alla pubblica fede, si osservano le disposizioni dell'articolo 85 del decreto legislativo 10 ottobre 2022, n. 150, come modificato dal decreto-legge 31 ottobre 2022, n. 162, convertito, con modificazioni, dalla legge 30 dicembre 2022, n. 199, ma i termini ivi previsti decorrono dalla data di entrata in vigore del presente decreto. \n\n\n\n Note all'art. 9: \n - Per l'articolo 635 del codice penale, si veda nelle note all'articolo 1. \n - Si riporta l'articolo 85 del citato decreto legislativo 10 ottobre 2022, n. 150, come modificato dal decreto-legge 31 ottobre 2022, n. 162 (Misure urgenti in materia di divieto di concessione dei benefici penitenziari nei confronti dei detenuti o internati che non collaborano con la giustizia, nonch\u00e9 in materia di termini di applicazione delle disposizioni del decreto legislativo 10 ottobre 2022, n. 150, e di disposizioni relative a controversie della giustizia sportiva, nonch\u00e9 di obblighi di vaccinazione anti SARS-CoV-2, di attuazione del Piano nazionale contro una pandemia influenzale e di prevenzione e contrasto dei raduni illegali), convertito, con modificazioni, dalla legge 30 dicembre 2022, n. 199: \n \u00abArt. 85 (Disposizioni transitorie in materia di modifica del regime di procedibilit\u00e0). - 1. Per i reati perseguibili a querela della persona offesa in base alle disposizioni del presente decreto, commessi prima della data di entrata in vigore dello stesso, il termine per la presentazione della querela decorre dalla predetta data, se la persona offesa ha avuto in precedenza notizia del fatto costituente reato. \n 2. Fermo restando il termine di cui al comma 1, le misure cautelari personali in corso di esecuzione perdono efficacia se, entro venti giorni dalla data di entrata in vigore del presente decreto, l'autorit\u00e0 giudiziaria che procede non acquisisce la querela. A questi fini, l'autorit\u00e0 giudiziaria effettua ogni utile ricerca della persona offesa, anche avvalendosi della polizia giudiziaria. Durante la pendenza del termine indicato al primo periodo i termini previsti dall'articolo 303 del codice di procedura penale sono sospesi. \n 2-bis. Durante la pendenza del termine di cui ai commi 1 e 2 si applica l'articolo 346 del codice di procedura penale. \n 2-ter. Per i delitti previsti dagli articoli 609-bis, 612-bis e 612-ter del codice penale, commessi prima della data di entrata in vigore del presente decreto, si continua a procedere d'ufficio quando il fatto \u00e8 connesso con un delitto divenuto perseguibile a querela della persona offesa in base alle disposizioni del presente decreto.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-20&atto.codiceRedazionale=24G00052&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:29:18.762712"}
{"text": "\n\n\nArt. 10\nDisposizioni transitorie in materia di presentazione dell'atto di impugnazione del procuratore generale presso la corte di appello\n\n\n1. Sino al quindicesimo giorno successivo alla pubblicazione dei regolamenti di cui ai commi 1 e 3 dell'articolo 87 del decreto legislativo 10 ottobre 2022, n. 150, ovvero sino al diverso termine previsto dal regolamento di cui al comma 3 del medesimo articolo, il procuratore generale presso la corte di appello pu\u00f2 depositare l'atto di impugnazione nella cancelleria della corte di appello nella cui circoscrizione ha sede il giudice che ha emesso il provvedimento impugnato. Il personale di cancelleria addetto vi appone l'indicazione del giorno in cui riceve l'atto e della persona che lo presenta, lo sottoscrive, rilascia, se richiesto, attestazione della ricezione e lo unisce agli atti del procedimento trasmessi ai sensi del comma 2. \n\n\n\n2. Dell'avvenuto deposito dell'impugnazione \u00e8 dato immediato avviso al giudice che ha emesso il provvedimento impugnato che trasmette alla corte di appello, senza ritardo, il provvedimento impugnato e gli atti del procedimento. \n\n\n\n3. L'atto di impugnazione \u00e8 comunicato al pubblico ministero presso il giudice che ha emesso il provvedimento impugnato e notificato, senza ritardo, alle parti private a cura della cancelleria della corte di appello. \n\n\n\n Note all'art. 10: \n - Si riporta l'articolo 87, commi 1 e 3, del citato decreto legislativo 10 ottobre 2022, n. 150: \n \u00abArt. 87 (Disposizioni transitorie in materia di processo penale telematico). - 1. Con decreto del Ministro della giustizia, da adottarsi entro il 31 dicembre 2023 ai sensi dell'articolo 17, comma 3, della legge 23 agosto 1988, n. 400, sentito il Garante per la protezione dei dati personali, sono definite le regole tecniche riguardanti il deposito, la comunicazione e la notificazione con modalit\u00e0 telematiche degli atti del procedimento penale, anche modificando, ove necessario, il regolamento di cui al decreto del Ministro della giustizia 21 febbraio 2011, n. 44, e, in ogni caso, assicurando la conformit\u00e0 al principio di idoneit\u00e0 del mezzo e a quello della certezza del compimento dell'atto. \n 2. (Omissis). \n 3. Con decreto del Ministro della giustizia, da adottarsi entro il 31 dicembre 2023 ai sensi dell'articolo 17, comma 3, della legge 23 agosto 1988, n. 400, sentiti il Consiglio superiore della magistratura e il Consiglio nazionale forense, sono individuati gli uffici giudiziari e le tipologie di atti per cui possano essere adottate anche modalit\u00e0 non telematiche di deposito, comunicazione o notificazione, nonch\u00e9 i termini di transizione al nuovo regime di deposito, comunicazione e notificazione. \n 4. - 7. (Omissis).\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-20&atto.codiceRedazionale=24G00052&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:29:22.850579"}
{"text": "\n\n\nArt. 11\n Clausola di invarianza finanziaria\n\n\n1. Le amministrazioni interessate, nell'ambito delle rispettive competenze, danno attuazione alle disposizioni del presente decreto, con le risorse umane, strumentali e finanziarie disponibili a legislazione vigente e senza nuovi o maggiori oneri a carico della finanza pubblica. \n\n\n\nIl presente decreto, munito del sigillo dello Stato, sar\u00e0 inserito nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarlo e di farlo osservare. \n Dato a Roma, add\u00ec 19 marzo 2024 \nMATTARELLA\nMeloni, Presidente del Consiglio dei ministri\nNordio, Ministro della giustizia\nGiorgetti, Ministro dell'economia e delle finanze\nZangrillo, Ministro per la pubblica amministrazione\nValditara, Ministro dell'istruzione e del merito\nBernini, Ministro dell'universit\u00e0 e della ricerca\nCalderoli, Ministro per gli affari regionali e le autonomie\nCalderone, Ministro del lavoro e delle politiche sociali\nPiantedosi, Ministro dell'interno\nCrosetto, Ministro della difesa\nVisto, il Guardasigilli: Nordio\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-20&atto.codiceRedazionale=24G00052&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:29:26.943373"}
{"text": "\nLa Camera dei deputati ed il Senato della Repubblica hanno approvato;\nIL PRESIDENTE DELLA REPUBBLICA\nPromulga\n la seguente legge:\nArt. 1\n\n\n1. Il decreto-legge 19 gennaio 2024, n. 5, recante disposizioni urgenti per la realizzazione degli interventi infrastrutturali connessi con la presidenza italiana del G7, \u00e8 convertito in legge con le modificazioni riportate in allegato alla presente legge. \n\n\n\n2. La presente legge entra in vigore il giorno successivo a quello della sua pubblicazione nella Gazzetta Ufficiale. \n\n\n\nLa presente legge, munita del sigillo dello Stato, sar\u00e0 inserita nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarla e di farla osservare come legge dello Stato. \n Data a Roma, add\u00ec 13 marzo 2024 \nMATTARELLA\nMeloni, Presidente del Consiglio dei ministri\nVisto, il Guardasigilli: Nordio\n Avvertenza: \n Il decreto-legge 19 gennaio 2024, n. 5, \u00e8 stato pubblicato nella Gazzetta Ufficiale - Serie generale - n. 15 del 19 gennaio 2024. \n A norma dell'art. 15, comma 5, della legge 23 agosto 1988, n. 400 (Disciplina dell'attivit\u00e0 di Governo e ordinamento della Presidenza del Consiglio dei ministri), le modifiche apportate dalla presente legge di conversione hanno efficacia dal giorno successivo a quello della sua pubblicazione. \n Il testo del decreto-legge coordinato con la legge di conversione \u00e8 pubblicato in questa stessa Gazzetta Ufficiale alla pag. 21. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-19&atto.codiceRedazionale=24G00047&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:29:27.900716"}
{"text": "\n\n\n Allegato \n\n Modificazioni apportate in sede di conversione \n al decreto-legge 19 gennaio 2024, n. 5 \n\n All'articolo 1: \n al comma 1: \n al secondo periodo, le parole: \u00abe le attivit\u00e0\u00bb sono sostituite dalle seguenti: \u00abe per le attivit\u00e0\u00bb, dopo le parole: \u00abnonch\u00e9, nel limite di 100.000 euro per il 2024,\u00bb sono inserite le seguenti: \u00abdelle strutture dell'Autorit\u00e0 di sistema portuale del Mare Adriatico meridionale e\u00bb e dopo le parole: \u00abdella legge 31 dicembre 2009, n. 196\u00bb sono inserite le seguenti: \u00ab, con il potere di coordinare l'attuazione degli interventi in corso o programmati sulle infrastrutture di interesse\u00bb; \n al quarto periodo, la parola: \u00abindividuato\u00bb \u00e8 sostituita dalla seguente: \u00abstabilito\u00bb; \n al comma 2: \n al primo periodo, le parole: \u00abCommissario di Governo nominato ai sensi del comma 1,\u00bb sono sostituite dalle seguenti: \u00abCommissario straordinario nominato ai sensi del comma 1\u00bb e le parole: \u00abdella medesima presidenza\u00bb sono sostituite dalle seguenti: \u00abdella presidenza\u00bb; \n al terzo periodo, le parole: \u00abCommissario di Governo\u00bb sono sostituite dalle seguenti: \u00abCommissario straordinario\u00bb, le parole: \u00abdel decreto legislativo 31 marzo 2023, n. 36,\u00bb sono sostituite dalle seguenti: \u00abdel codice di cui al decreto legislativo n. 36 del 2023\u00bb e le parole: \u00abda ANAS S.p.a.\u00bb sono sostituite dalle seguenti: \u00abdalla societ\u00e0 ANAS S.p.a.\u00bb; \n al comma 3, primo periodo, la parola: \u00abstipula\u00bb \u00e8 sostituita dalla seguente: \u00abstipulazione\u00bb; \n al comma 4, primo periodo, le parole: \u00abdi cui al decreto legislativo\u00bb sono sostituite dalle seguenti: \u00ab, di cui all'allegato 1 al decreto legislativo\u00bb; \n al comma 5, le parole: \u00abdi cui al comma 1 e l'affidamento delle attivit\u00e0 di esecuzione dei lavori, servizi e forniture,\u00bb sono sostituite dalle seguenti: \u00abe l'affidamento delle attivit\u00e0 di esecuzione dei lavori, servizi e forniture di cui al comma 1\u00bb e le parole: \u00abe delle relative misure di prevenzione\u00bb sono sostituite dalle seguenti: \u00abe delle misure di prevenzione,\u00bb; \n dopo il comma 5 \u00e8 aggiunto il seguente: \n \u00ab5-bis. Le disposizioni di cui ai commi 2, 3, 4 e 5 si applicano anche alle procedure di affidamento di lavori, servizi e forniture esperite dal Dipartimento della pubblica sicurezza del Ministero dell'interno per la realizzazione degli interventi di propria competenza necessari per il corretto svolgimento degli eventi connessi con la presidenza italiana del G7\u00bb. \n All'articolo 2: \n al comma 1: \n all'alinea, le parole da: \u00abPer il compenso\u00bb fino a: \u00abdegli oneri\u00bb sono sostituite dalle seguenti: \u00abPer l'attuazione dell'articolo 1 \u00e8 autorizzata la spesa di euro 18.050.000 per l'anno 2024, dei quali euro 50.000 per il compenso del Commissario straordinario di cui al quarto periodo del comma 1 del citato articolo 1 ed euro 18.000.000 per la realizzazione degli interventi infrastrutturali e manutentivi di cui al medesimo articolo 1. Agli oneri\u00bb; \n alla lettera c), le parole: \u00abcomma 397\u00bb sono sostituite dalle seguenti: \u00ab, comma 397,\u00bb e le parole: \u00abANAS spa.\u00bb sono sostituite dalle seguenti: \u00abANAS S.p.a.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-19&atto.codiceRedazionale=24G00047&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:29:31.995934"}
{"text": "\nIL PRESIDENTE DELLA REPUBBLICA\n\n\n\nVisti gli articoli 2, 3, 32, 76 e 87, quinto comma, della Costituzione;\n\n\n\n\n\n\nVisto l'articolo 117, secondo comma, lettera m), della Costituzione;\n\n\n\n\n\n\nVisto l'articolo 25 della Carta dei diritti fondamentali dell'Unione europea;\n\n\n\n\n\n\nVisto il regolamento (UE) 2021/241 del Parlamento europeo e del Consiglio, del 12 febbraio 2021, che istituisce il dispositivo per la ripresa e la resilienza;\n\n\n\n\n\n\nVista la decisione di esecuzione del Consiglio, del 13 luglio 2021, relativa all'approvazione della valutazione del Piano per la ripresa e la resilienza dell'Italia e, in particolare, la Missione 1 (Digitalizzazione, innovazione, competitivit\u00e0, cultura e turismo) - Componente 1 (Digitalizzazione, innovazione e sicurezza nella PA) Investimento 1.7.2 (Centri di facilitazione digitale); la Missione 5 (Inclusione e coesione) - Componente 2 (Infrastrutture sociali, famiglie, comunit\u00e0 e terzo settore); la Missione 6 (Salute) - Componente 1 (Reti di prossimit\u00e0, strutture e telemedicina per l'assistenza sanitaria territoriale) - Investimento 1.2 - (Casa come primo luogo di cura, assistenza domiciliare e telemedicina) - Subinvestimento 1.2.3 (Telemedicina per un migliore supporto ai pazienti cronici);\n\n\n\n\n\n\nVista la legge 23 agosto 1988, n. 400, recante \u00abDisciplina dell'attivit\u00e0 di Governo e ordinamento della Presidenza del Consiglio dei Ministri\u00bb e, in particolare, l'articolo 14;\n\n\n\n\n\n\nVista la legge 23 marzo 2023, n. 33, recante \u00abDeleghe al Governo in materia di politiche in favore delle persone anziane\u00bb e, in particolare, gli articoli 3, 4 e 5;\n\n\n\n\n\n\nVista la legge 30 marzo 1971, n. 118, recante \u00abConversione in legge del decreto-legge 30 gennaio 1971, n. 5 e nuove norme in favore dei mutilati ed invalidi civili\u00bb;\n\n\n\n\n\n\nVista la legge 11 febbraio 1980, n. 18, recante \u00abIndennit\u00e0 di accompagnamento agli invalidi civili totalmente inabili\u00bb;\n\n\n\n\n\n\nVista la legge 5 febbraio 1992, n. 104, recante \u00abLegge-quadro per l'assistenza, l'integrazione sociale e i diritti delle persone handicappate\u00bb;\n\n\n\n\n\n\nVisto il decreto legislativo 30 dicembre 1992, n. 502, recante \u00abRiordino della disciplina in materia sanitaria, a norma dell'articolo 1 della legge 23 ottobre 1992, n. 421\u00bb;\n\n\n\n\n\n\nVisto il decreto legislativo 28 agosto 1997, n. 281, recante \u00abDefinizione ed ampliamento delle attribuzioni della Conferenza permanente per i rapporti tra lo Stato, le regioni e le province autonome di Trento e Bolzano ed unificazione, per le materie ed i compiti di interesse comune delle regioni, delle province e dei comuni, con la Conferenza Stato-citt\u00e0 ed autonomie locali\u00bb e, in particolare, gli articoli 3 e 8;\n\n\n\n\n\n\nVisto il decreto legislativo 19 novembre 1997, n. 422, recante \u00abConferimento alle regioni ed agli enti locali di funzioni e compiti in materia di trasporto pubblico locale, a norma dell'articolo 4, comma 4, della legge 15 marzo 1997, n. 59\u00bb e, in particolare, l'articolo 16;\n\n\n\n\n\n\nVisto il decreto legislativo 31 marzo 1998, n. 112, recante \u00abConferimento di funzioni e compiti amministrativi dello Stato alle regioni ed agli enti locali, in attuazione del capo I della legge 15 marzo 1997, n. 59\u00bb e, in particolare, l'articolo 128, comma 2;\n\n\n\n\n\n\nVisto il decreto legislativo 30 luglio 1999, n. 300, recante \u00abRiforma dell'organizzazione del Governo, a norma dell'articolo 11 della legge 15 marzo 1997, n. 59\u00bb e, in particolare, l'articolo 46, comma 1, lettera c);\n\n\n\n\n\n\nVisto il decreto legislativo 18 luglio 2000, n. 267, recante \u00abTesto unico delle leggi sull'ordinamento degli enti locali\u00bb;\n\n\n\n\n\n\nVista la legge 8 novembre 2000, n. 328, recante \u00abLegge quadro per la realizzazione del sistema integrato di interventi e servizi sociali\u00bb;\n\n\n\n\n\n\nVista la legge 5 giugno 2003, n. 131, recante \u00abDisposizioni per l'adeguamento dell'ordinamento della Repubblica alla legge costituzionale 18 ottobre 2001, n. 3\u00bb e, in particolare, l'articolo 8, comma 6;\n\n\n\n\n\n\nVisto il decreto legislativo 22 gennaio 2004, n. 42, recante \u00abCodice dei beni culturali e del paesaggio, ai sensi dell'articolo 10 della legge 6 luglio 2002, n. 137\u00bb e, in particolare, l'articolo 101;\n\n\n\n\n\n\nVisto il decreto legislativo 23 aprile 2004, n. 124, recante \u00abRazionalizzazione delle funzioni ispettive in materia di previdenza sociale e di lavoro, a norma dell'articolo 8 della legge 14 febbraio 2003, n. 30\u00bb;\n\n\n\n\n\n\nVisto il decreto-legge 4 luglio 2006, n. 223, convertito, con modificazioni, dalla legge 4 agosto 2006, n. 248, recante \u00abDisposizioni urgenti per il rilancio economico e sociale, per il contenimento e la razionalizzazione della spesa pubblica, nonch\u00e9 interventi in materia di entrate e di contrasto all'evasione fiscale\u00bb e, in particolare, l'articolo 19, comma 2;\n\n\n\n\n\n\nVista la legge 27 dicembre 2006, n. 296, recante \u00abDisposizioni per la formazione del bilancio annuale e pluriennale dello Stato (legge finanziaria 2007)\u00bb e, in particolare, l'articolo 1, commi 1250, 1251 e 1252;\n\n\n\n\n\n\nVisto il decreto legislativo 9 aprile 2008, n. 81, recante \u00abAttuazione dell'articolo 1 della legge 3 agosto 2007, n. 123, in materia di tutela della salute e della sicurezza nei luoghi di lavoro\u00bb;\n\n\n\n\n\n\nVisto il decreto legislativo 3 ottobre 2009, n. 153, recante \u00abIndividuazione di nuovi servizi erogati dalle farmacie nell'ambito del Servizio sanitario nazionale, nonch\u00e9 disposizioni in materia di indennit\u00e0 di residenza per i titolari di farmacie rurali, a norma dell'articolo 11 della legge 18 giugno 2009, n. 69\u00bb e, in particolare, l'articolo 1;\n\n\n\n\n\n\nVista la legge 15 marzo 2010, n. 38, recante \u00abDisposizioni per garantire l'accesso alle cure palliative e alla terapia del dolore\u00bb;\n\n\n\n\n\n\nVisto il decreto legislativo 26 novembre 2010, n. 216, recante \u00abDisposizioni in materia di determinazione dei costi e dei fabbisogni standard di Comuni, Citt\u00e0 metropolitane e Province\u00bb;\n\n\n\n\n\n\nVisto il decreto legislativo 28 giugno 2012, n. 106, recante \u00abRiorganizzazione degli enti vigilati dal Ministero della salute, a norma dell'articolo 2 della legge 4 novembre 2010, n. 183\u00bb e, in particolare, gli articoli da 1 a 8, concernenti il riordino dell'Istituto superiore di sanit\u00e0, e gli articoli da 17 a 19 concernenti il riordino dell'Agenzia nazionale per i servizi sanitari regionali;\n\n\n\n\n\n\nVisto il decreto-legge 18 ottobre 2012, n. 179, convertito, con modificazioni, dalla legge 17 dicembre 2012, n. 221, recante \u00abUlteriori misure urgenti per la crescita del Paese\u00bb e, in particolare, l'articolo 12;\n\n\n\n\n\n\nVisto il decreto-legge 14 agosto 2013, n. 93, convertito, con modificazioni, dalla legge 15 ottobre 2013, n. 119, recante \u00abDisposizioni urgenti in materia di sicurezza e per il contrasto della violenza di genere, nonch\u00e9 in tema di protezione civile e di commissariamento delle province\u00bb e, in particolare, l'articolo 5;\n\n\n\n\n\n\nVisto il decreto legislativo 6 marzo 2017, n. 40, recante \u00abIstituzione e disciplina del servizio civile universale, a norma dell'articolo 8 della legge 6 giugno 2016, n. 106\u00bb;\n\n\n\n\n\n\nVisto il decreto-legge 24 aprile 2017, n. 50, convertito, con modificazioni, dalla legge 21 giugno 2017, n. 96, recante \u00abDisposizioni urgenti in materia finanziaria, iniziative a favore degli enti territoriali, ulteriori interventi per le zone colpite da eventi sismici e misure per lo sviluppo\u00bb e, in particolare, l'articolo 27;\n\n\n\n\n\n\nVisto il decreto legislativo 3 luglio 2017, n. 117, recante \u00abCodice del Terzo settore, a norma dell'articolo 1, comma 2, lettera b), della legge 6 giugno 2016, n. 106\u00bb;\n\n\n\n\n\n\nVista la legge 22 dicembre 2017, n. 219, recante \u00abNorme in materia di consenso informato e di disposizioni anticipate di trattamento\u00bb;\n\n\n\n\n\n\nVisto il decreto legislativo 15 settembre 2017, n. 147, recante \u00abDisposizioni per l'introduzione di una misura nazionale di contrasto alla povert\u00e0\u00bb e, in particolare, gli articoli 22, comma 1, 23, comma 2, e 24;\n\n\n\n\n\n\nVisto il decreto-legge 12 luglio 2018, n. 86, convertito, con modificazioni, dalla legge 9 agosto 2018, n. 97, recante \u00abDisposizioni urgenti in materia di riordino delle attribuzioni dei Ministeri dei beni e delle attivit\u00e0 culturali e del turismo, delle politiche agricole alimentari e forestali e dell'ambiente e della tutela del territorio e del mare, nonch\u00e9 in materia di famiglia e disabilit\u00e0\u00bb e, in particolare, l'articolo 3;\n\n\n\n\n\n\nVista la legge 22 dicembre 2021, n. 227, recante \u00abDelega al Governo in materia di disabilit\u00e0\u00bb;\n\n\n\n\n\n\nVista la legge 30 dicembre 2021, n. 234, recante \u00abBilancio di previsione dello Stato per l'anno finanziario 2022 e bilancio pluriennale per il triennio 2022-2024\u00bb e, in particolare, l'articolo 1, comma 139 e commi da 159 a 170 e 592;\n\n\n\n\n\n\nVista la legge 29 dicembre 2022, n. 197, recante \u00abBilancio di previsione dello Stato per l'anno finanziario 2023 e bilancio pluriennale per il triennio 2023-2025\u00bb e, in particolare, l'articolo 1, commi 792 e 793, lettera d);\n\n\n\n\n\n\nVista la legge 30 dicembre 2023, n. 213, recante \u00abBilancio di previsione dello Stato per l'anno finanziario 2024 e bilancio pluriennale per il triennio 2024-2026\u00bb e, in particolare, l'articolo 1, comma 209;\n\n\n\n\n\n\nVisto il decreto del Presidente della Repubblica 15 marzo 2017, n. 57, recante \u00abRegolamento di organizzazione del Ministero del lavoro e delle politiche sociali\u00bb;\n\n\n\n\n\n\nVisto il decreto del Presidente del Consiglio dei ministri 24 giugno 2021, n. 140, recante \u00abRegolamento concernente modifiche al regolamento di organizzazione del Ministero del lavoro e delle politiche sociali\u00bb;\n\n\n\n\n\n\nVisto il decreto del Ministro della salute 23 maggio 2022, n. 77, recante \u00abRegolamento recante la definizione di modelli e standard per lo sviluppo dell'assistenza territoriale nel Servizio sanitario nazionale\u00bb;\n\n\n\n\n\n\nVisto il decreto del Ministro del lavoro, della salute e delle politiche sociali 17 dicembre 2008, recante \u00abIstituzione del sistema informativo per il monitoraggio dell'assistenza domiciliare\u00bb, pubblicato nella Gazzetta Ufficiale n. 6 del 9 gennaio 2009;\n\n\n\n\n\n\nVisto il decreto del Presidente del Consiglio dei ministri 12 gennaio 2017, recante \u00abDefinizione e aggiornamento dei livelli essenziali di assistenza, di cui all'articolo 1, comma 7, del decreto legislativo 30 dicembre 1992, n. 502\u00bb, pubblicato nella Gazzetta Ufficiale n. 65 del 18 marzo 2017, Supplemento ordinario n. 15;\n\n\n\n\n\n\nVisto il decreto del Ministro del lavoro e delle politiche sociali 22 ottobre 2021, recante \u00abAdozione dei Capitoli 1 e 2 del Piano nazionale degli interventi e dei servizi sociali 2021-2023 e riparto delle risorse del Fondo nazionale per le politiche sociali\u00bb, pubblicato nella Gazzetta Ufficiale n. 306 del 27 dicembre 2021;\n\n\n\n\n\n\nVisto il decreto del Ministro del lavoro e delle politiche sociali 25 gennaio 2022, recante \u00abIndividuazione delle unit\u00e0 organizzative di livello dirigenziale non generale nell'ambito del Segretariato generale e delle Direzioni generali\u00bb, pubblicato nella Gazzetta Ufficiale n. 60 del 12 marzo 2022 e, in particolare, l'articolo 10;\n\n\n\n\n\n\nVisto il decreto del Presidente del Consiglio dei ministri 5 giugno 2023, recante \u00abIndividuazione dell'attivit\u00e0 e della composizione del Comitato interministeriale per le politiche in favore della popolazione anziana\u00bb e, in particolare, l'articolo 1;\n\n\n\n\n\n\nViste le linee guida \u00abIntegrated Care for Older People\u00bb dell'Organizzazione mondiale della sanit\u00e0, pubblicate nell'anno 2017;\n\n\n\n\n\n\nVisto il Piano di azione globale sulle risposte di salute pubblica alla demenza 2017-2025 - \u00abGlobal action plan on dementia\u00bb dell'Organizzazione mondiale della sanit\u00e0, pubblicato nell'anno 2017);\n\n\n\n\n\n\nVisto il Piano di azione sulla vecchiaia in salute 2021-2030 - \u00abDecade of Healthy Aging: Plan for Action 2021-2030\u00bb, adottato con risoluzione dell'Assemblea generale dell'Organizzazione delle Nazioni Unite dell'8 dicembre 2020;\n\n\n\n\n\n\nVisto il Piano nazionale degli interventi e dei servizi sociali 2021-2023, approvato dalla Rete della protezione e dell'inclusione sociale nella riunione del 28 luglio 2021;\n\n\n\n\n\n\nVisto il Piano nazionale per la non autosufficienza, adottato con decreto del Presidente del Consiglio dei ministri 3 ottobre 2022, pubblicato nella Gazzetta Ufficiale n. 294 del 17 dicembre 2022;\n\n\n\n\n\n\nVista la comunicazione della Commissione europea al Parlamento europeo, al Consiglio, al Comitato economico e sociale e al Comitato delle regioni, del 7 settembre 2022, sulla strategia europea per l'assistenza (COM (2022) 440 final);\n\n\n\n\n\n\nVista la raccomandazione del Consiglio dell'Unione europea, dell'8 dicembre 2022, relativa all'accesso ad un'assistenza a lungo termine di alta qualit\u00e0 e a prezzi accessibili (2022/C 476/01);\n\n\n\n\n\n\nVista la guida per lo sviluppo di programmi nazionali per citt\u00e0 e comunit\u00e0 amichevoli per la vecchiaia - \u00abNational programmes for age-friendly cities and communities. A guide\u00bb dell'Organizzazione mondiale della sanit\u00e0, pubblicata nell'anno 2023;\n\n\n\n\n\n\nVista la preliminare deliberazione del Consiglio dei ministri, adottata nella riunione del 25 gennaio 2024;\n\n\n\n\nAcquisiti i pareri delle competenti Commissioni della Camera dei deputati e del Senato della Repubblica;\n\n\n\n\nVista la mancata intesa in sede di Conferenza unificata di cui all'articolo 8 del decreto legislativo 28 agosto 1997, n. 281, nella seduta del 29 febbraio 2024;\n\n\n\n\n\n\nVista la deliberazione motivata adottata nella riunione del Consiglio dei ministri dell'11 marzo 2024, ai sensi dell'articolo 3, comma 3, del decreto legislativo 28 agosto 1997, n. 281;\n\n\n\n\n\n\nVista la deliberazione del Consiglio dei ministri, adottata nella riunione dell'11 marzo 2024;\n\n\n\n\nSulla proposta del Presidente del Consiglio dei ministri, del Ministro della salute e del Ministro del lavoro e delle politiche sociali, di concerto con i Ministri dell'interno, delle infrastrutture e dei trasporti, per le riforme istituzionali e la semplificazione normativa, per le disabilit\u00e0, per la famiglia, la natalit\u00e0 e le pari opportunit\u00e0, per lo sport e i giovani, per gli affari europei, il Sud, le politiche di coesione e il PNRR, per gli affari regionali e le autonomie, dell'universit\u00e0 e della ricerca, dell'istruzione e del merito, del turismo, della cultura, dell'economia e delle finanze;\n\nEmana\n il seguente decreto legislativo:\nArt. 1\n Oggetto e finalit\u00e0\n\n\n1. Il presente decreto reca disposizioni volte a promuovere la dignit\u00e0 e l'autonomia, l'inclusione sociale, l'invecchiamento attivo e la prevenzione della fragilit\u00e0 della popolazione anziana, anche attraverso l'accesso alla valutazione multidimensionale unificata, a strumenti di sanit\u00e0 preventiva e di telemedicina a domicilio, il contrasto all'isolamento e alla deprivazione relazionale e affettiva, la coabitazione solidale domiciliare per le persone anziane (senior cohousing) e la coabitazione intergenerazionale (cohousing intergenerazionale), lo sviluppo di forme di turismo del benessere e di turismo lento, nonch\u00e9 volte a riordinare, semplificare, coordinare e rendere pi\u00f9 efficaci le attivit\u00e0 di assistenza sociale, sanitaria e sociosanitaria per le persone anziane non autosufficienti, anche attraverso il coordinamento e il riordino delle risorse disponibili, e ad assicurare la sostenibilit\u00e0 economica e la flessibilit\u00e0 dei servizi di cura e assistenza a lungo termine per le persone anziane e per le persone anziane non autosufficienti. \n\n\n\n Avvertenza: \n\n Il presente decreto legislativo \u00e8 pubblicato, per motivi di massima urgenza, senza note, ai sensi dell'art. 8, comma 3, del regolamento di esecuzione del testo unico delle disposizioni sulla promulgazione delle leggi, sulla emanazione dei decreti del Presidente della Repubblica e sulle pubblicazioni ufficiali della Repubblica italiana, approvato con decreto del Presidente della Repubblica 14 marzo 1986, n. 217. \n Nella Gazzetta Ufficiale - Serie generale - n. 79 del 4 aprile 2024, si proceder\u00e0 alla ripubblicazione del testo del presente decreto legislativo corredato delle relative note, ai sensi dell'art. 10, comma 3, del D.P.R. 28 dicembre 1985, n. 1092. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:29:33.325318"}
{"text": "\n\n\nArt. 2\n Definizioni e disposizioni di coordinamento\n\n\n\n\n1. Ai fini del presente decreto sono adottate le definizioni di cui all'articolo 1 della legge 23 marzo 2023, n. 33, nonch\u00e9 le seguenti: \n\na) \u00abpersona anziana\u00bb: la persona che ha compiuto 65 anni; \n\nb) \u00abpersona grande anziana\u00bb: la persona che ha compiuto 80 anni; \n\nc) \u00abpersona anziana non autosufficiente\u00bb: la persona anziana che, anche in considerazione dell'et\u00e0 anagrafica e delle disabilit\u00e0 pregresse, presenta gravi limitazioni o perdita dell'autonomia nelle attivit\u00e0 fondamentali della vita quotidiana e del funzionamento bio-psico-sociale, valutate sulla base di metodologie standardizzate, tenendo anche conto delle indicazioni fornite dalla Classificazione internazionale del funzionamento, della disabilit\u00e0 e della salute - International Classification of Functioning Disability and Health (ICF) dell'Organizzazione mondiale della sanit\u00e0, dei livelli di stratificazione del rischio sulla base dei bisogni socioassistenziali e delle condizioni di fragilit\u00e0, di multimorbilit\u00e0 e di vulnerabilit\u00e0 sociale, le quali concorrono alla complessit\u00e0 dei bisogni della persona, anche considerando le specifiche condizioni sociali, familiari e ambientali, in coerenza con quanto previsto dal regolamento recante la definizione di modelli e standard per lo sviluppo dell'assistenza territoriale nel Servizio sanitario nazionale (SSN), di cui al decreto del Ministro della salute 23 maggio 2022, n. 77, e dall'articolo 1, comma 163, della legge 30 dicembre 2021, n. 234; \n\nd) \u00abspecifico bisogno assistenziale dell'anziano non autosufficiente\u00bb: lo specifico bisogno assistenziale valutato e graduato, all'esito della valutazione multidimensionale unificata di cui all'articolo 27. \n\n\n\n\n2. Resta ferma la disciplina relativa alla realizzazione di prestazioni, interventi e servizi assistenziali nell'ambito dell'offerta integrata dei servizi sociosanitari in favore di persone non autosufficienti gi\u00e0 prevista a legislazione vigente alla data di entrata in vigore del presente decreto. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:29:37.434752"}
{"text": "\n\n\nArt. 3\nRuolo del Comitato interministeriale per le politiche in favore della popolazione anziana\n\n\n1. Il Comitato interministeriale per le politiche in favore della popolazione anziana (CIPA), istituito dall'articolo 2, comma 3, della legge 23 marzo 2023, n. 33, tenuto conto dei livelli essenziali di assistenza (LEA) e dei livelli essenziali delle prestazioni sociali (LEPS) vigenti e previa intesa in sede di Conferenza unificata di cui all'articolo 8 del decreto legislativo 28 agosto 1997, n. 281, indica nel \u00abPiano nazionale per l'invecchiamento attivo, l'inclusione sociale e la prevenzione delle fragilit\u00e0 nella popolazione anziana\u00bb, di cui all'articolo 2, comma 3, lettera a), della legge n. 33 del 2023, i criteri generali per l'elaborazione dei progetti di promozione della salute e dell'invecchiamento attivo, degli interventi di prevenzione della fragilit\u00e0 e dell'esclusione sociale e civile, nonch\u00e9 dei servizi di carattere sociale, sanitario o sociosanitario, da attuare a livello regionale e locale. \n\n\n\n2. Nel rispetto delle competenze delle singole amministrazioni, fermi restando i principi di efficienza, efficacia ed economicit\u00e0 dei settori interessati, il CIPA individua criteri per assicurare l'attuazione e l'uniforme applicazione degli interventi, dei progetti e dei servizi di cui al comma 1. \n\n\n\n3. Il CIPA garantisce il coordinamento e la programmazione integrata delle politiche nazionali in favore delle persone anziane, con particolare riguardo ai soggetti fragili e non autosufficienti, nonch\u00e9 la rilevazione continuativa delle attivit\u00e0 svolte, dei servizi erogati e delle prestazioni rese, anche avvalendosi del Sistema nazionale per la popolazione anziana non autosufficiente (SNAA), di cui all'articolo 21, per quanto di competenza. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:29:41.534406"}
{"text": "\n\n\nArt. 4\nMisure per la prevenzione della fragilit\u00e0 e la promozione della salute delle persone anziane\n\n\n1. Allo scopo di promuovere la salute e la cultura della prevenzione lungo tutto il corso della vita, nonch\u00e9 l'autonomia e l'inclusione sociale delle persone anziane mediante la valorizzazione del loro contributo anche in attivit\u00e0 socioeducative e ricreative a favore dei giovani, il Ministero della salute realizza periodiche campagne istituzionali di comunicazione e sensibilizzazione in materia di invecchiamento attivo, su temi di interesse pubblico e sociale, coerentemente con il Piano nazionale della prevenzione (PNP) 2020-2025, adottato con l'intesa sancita in sede di Conferenza permanente per i rapporti tra lo Stato, le regioni e le province autonome di Trento e di Bolzano nella seduta del 6 agosto 2020, e il Piano nazionale di prevenzione vaccinale (PNPV) 20232025, approvato con l'intesa sancita in sede di Conferenza permanente per i rapporti tra lo Stato, le regioni e le province autonome di Trento e di Bolzano nella seduta del 2 agosto 2023, nonch\u00e9 con il Piano nazionale per l'invecchiamento attivo, l'inclusione sociale e la prevenzione delle fragilit\u00e0 nella popolazione anziana e il Piano nazionale per l'assistenza e la cura della fragilit\u00e0 e della non autosufficienza nella popolazione anziana, di cui all'articolo 2, comma 3, lettera a), della legge 23 marzo 2023, n. 33. \n\n\n\n\n\n2. Le iniziative di comunicazione e di sensibilizzazione sono volte a favorire l'invecchiamento attivo attraverso la promozione di comportamenti consapevoli e virtuosi, tra i quali: \n\na) l'osservanza di uno stile di vita sano e attivo in ogni fase della vita; \n\nb) l'adesione costante agli interventi di prevenzione offerti dal Servizio sanitario nazionale, con particolare riferimento agli screening oncologici e all'offerta vaccinale; \n\nc) la conoscenza adeguata delle misure di sicurezza da adottare in ambiente domestico per la prevenzione di incidenti. \n\n\n\n\n3. Con decreto del Ministro della salute, di concerto con i Ministri del lavoro e delle politiche sociali, per la famiglia, la natalit\u00e0 e le pari opportunit\u00e0 e per le disabilit\u00e0, sentito il CIPA e previa intesa in sede di Conferenza unificata di cui all'articolo 8 del decreto legislativo 28 agosto 1997, n. 281, sono adottate, entro novanta giorni dalla data di entrata in vigore del presente decreto, le \u00abLinee di indirizzo nazionali per la promozione dell'accessibilit\u00e0 delle persone anziane ai servizi e alle risorse del territorio\u00bb. \n\n\n\n4. Sulla base delle linee di indirizzo di cui al comma 3, a livello regionale e locale sono adottati appositi Piani d'azione, nell'ambito delle risorse umane, strumentali e finanziarie disponibili, mediante i quali si promuove l'accessibilit\u00e0 universale delle persone anziane alla corretta fruizione dei servizi sociali e sanitari, degli spazi urbani, dell'ambiente naturale e delle iniziative e dei servizi ricreativi, commerciali e culturali. I Piani d'azione formano parte integrante degli strumenti di programmazione integrata. \n\n\n\n5. Dall'attuazione del presente articolo non devono derivare nuovi o maggiori oneri a carico della finanza pubblica. Le amministrazioni interessate provvedono agli adempimenti previsti dal presente articolo con le risorse umane, strumentali e finanziarie disponibili a legislazione vigente. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:29:45.677430"}
{"text": "\n\n\nArt. 5\nMisure per la promozione della salute e dell'invecchiamento attivo delle persone anziane da attuare nei luoghi di lavoro\n\n\n1. Nei luoghi di lavoro, la promozione della salute, la cultura della prevenzione e l'invecchiamento sano e attivo della popolazione anziana sono garantiti dal datore di lavoro attraverso gli obblighi di valutazione dei fattori di rischio e di sorveglianza sanitaria previsti dal decreto legislativo 9 aprile 2008, n. 81, tenendo conto del modello sulla promozione della salute nei luoghi di lavoro - Workplace Health Promotion (WHP) raccomandato dall'Organizzazione mondiale della sanit\u00e0 e delle indicazioni contenute nel PNP, che prevedono l'attivazione di processi e interventi tesi a rendere il luogo di lavoro un ambiente adatto anche alle persone anziane attraverso idonei cambiamenti organizzativi. \n\n\n\n2. Il datore di lavoro adotta ogni iniziativa diretta a favorire le persone anziane nello svolgimento, anche parziale, della prestazione lavorativa in modalit\u00e0 agile, nel rispetto della disciplina prevista dai contratti collettivi nazionali di settore vigenti. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:29:49.776237"}
{"text": "\n\n\nArt. 6\nMisure per favorire l'invecchiamento attivo mediante la promozione dell'impegno delle persone anziane in attivit\u00e0 di utilit\u00e0 sociale e di volontariato\n\n\n\n\n1. Al fine di favorire l'impegno delle persone anziane in attivit\u00e0 di utilit\u00e0 sociale e di volontariato, promuovendo, altres\u00ec, in tale contesto, lo scambio intergenerazionale, in coerenza con il Piano nazionale per l'invecchiamento attivo, l'inclusione sociale e la prevenzione delle fragilit\u00e0 nella popolazione anziana, di cui all'articolo 3, comma 1: \n\na) la Presidenza del Consiglio dei ministri - Dipartimento per le politiche della famiglia realizza periodiche campagne istituzionali di comunicazione e di sensibilizzazione in materia di invecchiamento attivo per agevolare lo scambio intergenerazionale, promuovere l'autonomia e l'inclusione sociale delle persone anziane e valorizzare il loro contributo anche nelle attivit\u00e0 dei centri con funzioni socioeducative e ricreative a sostegno dei giovani, favorendo la conciliazione dei tempi di vita e di lavoro delle famiglie; \n\nb) la Presidenza del Consiglio dei ministri - Dipartimento per le pari opportunit\u00e0 promuove azioni e iniziative di carattere formativo e informativo tese a contrastare la discriminazione in base all'et\u00e0, anche attraverso l'Ufficio per la promozione della parit\u00e0 di trattamento e la rimozione delle discriminazioni fondate sulla razza o sull'origine etnica (UNAR), nonch\u00e9 i fenomeni di abuso e di violenza sulle persone anziane, anche in attuazione, con riferimento al target femminile, del Piano strategico nazionale contro la violenza nei confronti delle donne e la violenza domestica di cui all'articolo 5 del decreto-legge 14 agosto 2013, n. 93, convertito, con modificazioni, dalla legge 15 ottobre 2013, n. 119, e del Piano strategico nazionale per la parit\u00e0 di genere di cui all'articolo 1, comma 139, della legge 30 dicembre 2021, n. 234; \n\nc) la Presidenza del Consiglio dei ministri - Dipartimento per le politiche giovanili e il Servizio civile universale promuove azioni volte a favorire lo scambio intergenerazionale. A tal fine, le risorse del Fondo per le politiche giovanili di cui all'articolo 19, comma 2, del decreto-legge 4 luglio 2006, n. 223, convertito, con modificazioni, dalla legge 4 agosto 2006, n. 248, previa intesa in sede di Conferenza unificata di cui all'articolo 8 del decreto legislativo 28 agosto 1997, n. 281, possono essere destinate alla realizzazione di azioni e progetti, anche in collaborazione e con il coinvolgimento degli enti territoriali, volti, tra l'altro, a incentivare lo scambio tra giovani e persone anziane in ottica di rafforzamento dei legami intergenerazionali, riconoscendo queste ultime come risorse per la comunit\u00e0 di riferimento e depositarie del patrimonio storico e culturale, anche di carattere linguistico, dialettale e musicale, attraverso la memoria delle tradizioni popolari locali, delle diverse forme di intrattenimento e di spettacolo tradizionali, delle competenze e dei saperi, con particolare riferimento agli antichi mestieri, specie nei settori dell'artigianato, dell'enogastronomia e delle eccellenze dei prodotti italiani; \n\nd) le istituzioni scolastiche del sistema nazionale di istruzione, nell'ambito della propria autonomia, possono prevedere, nel Piano triennale dell'offerta formativa (PTOF), iniziative volte a promuovere la solidariet\u00e0 tra le generazioni con particolare riguardo alle situazioni a rischio di isolamento e marginalit\u00e0 sociale delle persone anziane. Le iniziative, indicate nel Piano triennale dell'offerta formativa, possono essere realizzate in rete con altre istituzioni scolastiche e attuate in collaborazione con centri di promozione sociale, organizzazioni di volontariato, enti locali, nonch\u00e9 con i soggetti del terzo settore operanti nella promozione dell'impegno delle persone anziane in attivit\u00e0 di utilit\u00e0 sociale. \n\n\n\n\n\n\n2. Per le medesime finalit\u00e0 di cui al comma 1, in coerenza con il Piano nazionale per l'invecchiamento attivo, l'inclusione sociale e la prevenzione delle fragilit\u00e0 nella popolazione anziana di cui all'articolo 3, comma 1, le regioni e gli enti locali possono promuovere, nei limiti delle risorse umane e finanziarie disponibili a legislazione vigente, anche attraverso un'adeguata programmazione dei piani sociali regionali e locali, iniziative per favorire l'invecchiamento attivo, fra le quali: \n\na) azioni volte a sostenere l'integrazione sociale delle persone anziane attraverso interventi di agricoltura sociale, di cura di orti sociali urbani e di creazione e manutenzione dei giardini, anche con la partecipazione di bambini e bambine, ragazze e ragazzi; \n\nb) attivit\u00e0 condotte a favore delle persone anziane da parte di istituti di formazione, anche favorendo l'attivit\u00e0 di testimonianza e di insegnamento da parte di persone collocate in quiescenza; \n\nc) il sostegno a spazi e a luoghi di incontro, di socializzazione e di partecipazione, valorizzando anche il ruolo dei centri per la famiglia, per favorire il coinvolgimento attivo della persona anziana nella comunit\u00e0 di riferimento; \n\nd) azioni volte a promuovere l'educazione finanziaria delle persone anziane, anche allo scopo di prevenire truffe a loro danno; \n\ne) iniziative volte all'accrescimento della consapevolezza circa i corretti stili di vita e finalizzate al mantenimento di buone condizioni di salute, in collaborazione con la rete dei medici di medicina generale. \n\n\n\n\n3. Entro il 30 aprile di ogni anno, le amministrazioni di cui ai commi 1, lettere b), c) e d), e 2, trasmettono alla Presidenza del Consiglio dei ministri - Dipartimento per le politiche della famiglia una relazione sulle attivit\u00e0 previste dal presente articolo, svolte nell'anno precedente, nonch\u00e9 sulle possibili iniziative da avviare per rafforzare la promozione dell'invecchiamento attivo. \n\n\n\n4. Il Dipartimento per le politiche della famiglia della Presidenza del Consiglio dei ministri, anche sulla base delle informazioni acquisite ai sensi del comma 3, in collaborazione con le amministrazioni di cui ai commi 1, lettere b), c) e d), e 2, predispone, entro il 31 dicembre di ogni anno, nell'ambito delle risorse umane, strumentali e finanziarie disponibili a legislazione vigente, una relazione annuale sulle misure intraprese dalle amministrazioni ai sensi del presente articolo e sulle possibili iniziative da avviare per rafforzare la promozione dell'invecchiamento attivo. La relazione \u00e8 sottoposta all'Autorit\u00e0 politica con delega alla famiglia, per la sua presentazione al CIPA, ai fini dell'adozione e dell'aggiornamento del Piano nazionale per l'invecchiamento attivo, l'inclusione sociale e la prevenzione delle fragilit\u00e0 nella popolazione anziana di cui all'articolo 3, comma 1. \n\n\n\n5. Dall'attuazione del presente articolo non devono derivare nuovi o maggiori oneri a carico della finanza pubblica. Le amministrazioni interessate provvedono agli adempimenti previsti dal presente articolo con le risorse umane, strumentali e finanziarie disponibili a legislazione vigente. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:29:53.872556"}
{"text": "\n\n\nArt. 7\n Promozione della mobilit\u00e0 delle persone anziane\n\n\n\n 1.Al fine di facilitare l'esercizio dell'autonomia e della mobilit\u00e0 delle persone anziane nei contesti urbani ed extraurbani, anche mediante il superamento degli ostacoli che impediscono l'esercizio fisico, la fruizione degli spazi verdi e le occasioni di socializzazione e di incontro, entro novanta giorni dalla data di entrata in vigore del presente decreto, con decreto del Ministro delle infrastrutture e dei trasporti, di concerto con il Ministro dell'economia e delle finanze, previa intesa in sede di Conferenza unificata di cui all'articolo 8 del decreto legislativo 28 agosto 1997, n. 281, sono individuati livelli di servizio funzionali all'adeguamento dei servizi di trasporto pubblico locale alle esigenze di mobilit\u00e0 delle persone anziane nei contesti urbani ed extraurbani. I predetti livelli di servizio sono definiti previa ricognizione dei servizi di mobilit\u00e0 attivati dalle competenti amministrazioni territoriali a supporto della mobilit\u00e0 delle persone anziane, tenuto conto dei dati disponibili sulla rilevazione della domanda, sulla determinazione delle matrici di origine e destinazione e sui fabbisogni di mobilit\u00e0 della popolazione di riferimento. Il decreto di cui al primo periodo individua, per i livelli di servizio relativi alla mobilit\u00e0 delle persone anziane, i relativi criteri di ponderazione ai fini della determinazione della quota di cui all'articolo 27, comma 2, lettera b), del decreto-legge 24 aprile 2017, n. 50, convertito, con modificazioni, dalla legge 21 giugno 2017, n. 96. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:29:57.987383"}
{"text": "\n\n\nArt. 8\n Misure volte a favorire il turismo del benessere e il turismo lento \n\n\n\n\n1. Al fine di tutelare i livelli essenziali delle prestazioni sociali e la salute psicofisica, nonch\u00e9 di favorire il turismo del benessere e il turismo lento e sostenibile, il Ministero del turismo, nell'ambito delle risorse finanziarie disponibili a legislazione vigente: \n\na) promuove la stipula di convenzioni su base nazionale tra i servizi residenziali e semiresidenziali socioassistenziali di cui all'articolo 30 e le strutture ricettive, termali, balneari, agrituristiche e i parchi tematici, al fine di assicurare, a prezzi vantaggiosi, la fruizione delle mete turistiche alle persone anziane, anche nei giorni infrasettimanali e nei periodi di bassa stagione; \n\nb) promuove la realizzazione, a prezzi vantaggiosi, di soggiorni di lungo periodo nelle strutture ricettive situate in prossimit\u00e0 dei luoghi legati al turismo del benessere e alla cura della persona in favore di persone anziane; \n\nc) promuove, anche attraverso la stipula di convenzioni con organizzazioni di volontariato e associazioni di promozione sociale, programmi di \u00abturismo intergenerazionale\u00bb, che consentano, per le attivit\u00e0 di cui alla lettera b), la partecipazione di giovani che accompagnino le persone anziane; \n\nd) promuove iniziative volte a favorire la socializzazione tra persone anziane autosufficienti e non autosufficienti, anche mediante lo svolgimento di attivit\u00e0 ricreative e di cicloturismo leggero; \n\ne) promuove l'adozione di programmi finalizzati all'abbattimento delle barriere architettoniche presso le strutture ricettive, termali e balneari, favorendone l'accessibilit\u00e0 e la fruizione; \n\nf) promuove, congiuntamente al Ministero della cultura, di concerto con il Ministero della salute e con l'Autorit\u00e0 politica delegata in materia di disabilit\u00e0, previo parere della Conferenza unificata di cui all'articolo 8 del decreto legislativo 28 agosto 1997, n. 281, l'adozione di misure atte a garantire l'accessibilit\u00e0 turistico-culturale negli istituti e nei luoghi della cultura di cui all'articolo 101 del codice dei beni culturali e del paesaggio, di cui al decreto legislativo 22 gennaio 2004, n. 42, delle persone anziane anche non autosufficienti, previa ricognizione delle migliori pratiche internazionali. \n\n\n\n\n2. Con uno o pi\u00f9 decreti del Ministro del turismo, di concerto con i Ministri dell'economia e delle finanze, della salute, della cultura, per le disabilit\u00e0, per la famiglia, la natalit\u00e0 e le pari opportunit\u00e0, nonch\u00e9 per lo sport e i giovani, ognuno per la parte di propria competenza, sentito il CIPA, da adottare entro novanta giorni dalla data di entrata in vigore del presente decreto, sono stabilite le modalit\u00e0 di attuazione delle iniziative di cui al comma 1. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:30:02.087661"}
{"text": "\n\n\nArt. 9\nMisure per la promozione di strumenti di sanit\u00e0 preventiva e di telemedicina presso il domicilio delle persone anziane\n\n\n1. Al fine di consentire il mantenimento delle migliori condizioni di vita della persona anziana presso il proprio domicilio, con prioritario riferimento alla persona grande anziana affetta da almeno una patologia cronica, \u00e8 promosso l'impiego di strumenti di sanit\u00e0 preventiva e di telemedicina nell'erogazione delle prestazioni assistenziali. \n\n\n\n2. Le prestazioni di telemedicina sono individuate con decreto del Ministro della salute, di concerto con il Ministro dell'economia e delle finanze e con il Ministro per le disabilit\u00e0, sentito il CIPA, previa intesa in sede di Conferenza unificata di cui all'articolo 8 del decreto legislativo 28 agosto 1997, n. 281, da adottare entro novanta giorni dalla data di entrata in vigore del presente decreto, e in coerenza con le linee guida organizzative contenenti il modello digitale per l'attuazione dell'assistenza domiciliare, finalizzate al traguardo M6C1-4, della Missione 6 - Salute, Componente 1 - Reti di prossimit\u00e0, strutture e telemedicina per l'assistenza sanitaria territoriale, Investimento 1.2 - Casa come primo luogo di cura, assistenza domiciliare e telemedicina, del Piano nazionale di ripresa e resilienza (PNRR), nonch\u00e9 con le progettualit\u00e0 dei servizi sanitari erogati in telemedicina, cos\u00ec come stabiliti dall'Agenzia nazionale per i servizi sanitari regionali (Agenas), in qualit\u00e0 di soggetto responsabile dell'attuazione del Subinvestimento 1.2.3 - Telemedicina per un migliore supporto ai pazienti cronici, nell'ambito del predetto Investimento. \n\n\n\n3. Con il decreto di cui al comma 2 \u00e8 prevista la delimitazione del territorio nazionale in tre grandi aree geografiche e l'attivazione entro centottanta giorni dalla data di entrata in vigore del presente decreto, in via sperimentale e per un periodo massimo di diciotto mesi, di almeno un servizio di telemedicina domiciliare nell'ambito di ciascuna di tali aree geografiche, prioritariamente destinato ai soggetti di cui al comma 1. \n\n\n\n4. L'erogazione degli interventi di sanit\u00e0 preventiva presso il domicilio dei soggetti di cui al comma 1 pu\u00f2 essere effettuata dagli enti pubblici e privati accreditati, dagli infermieri di famiglia e comunit\u00e0, nonch\u00e9 tramite la rete delle farmacie territoriali, in coerenza con quanto previsto dall'articolo 1, comma 2, lettera a), del decreto legislativo 3 ottobre 2009, n. 153, secondo le modalit\u00e0 indicate con il decreto di cui al comma 2. \n\n\n\n5. L'Agenas verifica l'andamento dell'attivit\u00e0 di erogazione dei servizi di telemedicina prevista dal presente articolo e riferisce al CIPA sugli esiti della stessa, nei tempi e con le modalit\u00e0 previsti dal decreto di cui al comma 2. \n\n\n\n6. Le prestazioni di telemedicina di cui al presente articolo vengono svolte dalle amministrazioni interessate con le risorse umane, strumentali e finanziarie, disponibili a legislazione vigente. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:30:06.186113"}
{"text": "\n\n\nArt. 10\n Valutazione multidimensionale unificata \n in favore delle persone anziane\n\n\n1. Nell'ambito dei punti unici di accesso (PUA), di cui all'articolo 1, comma 163, della legge 30 dicembre 2021, n. 234, sono assicurati alle persone anziane, l'erogazione dell'orientamento e del sostegno informativo per favorire il pieno accesso agli interventi e ai servizi sociali e sociosanitari e la possibilit\u00e0 di ottenere, ove occorra, una valutazione multidimensionale unificata secondo i criteri e le modalit\u00e0 di cui all'articolo 27, in funzione della individuazione dei fabbisogni di assistenza. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:30:10.282264"}
{"text": "\n\n\nArt. 11\nValorizzazione delle attivit\u00e0 volte a promuovere l'incontro e il dialogo intergenerazionale nelle istituzioni scolastiche e nelle universit\u00e0, anche mediante il riconoscimento di crediti universitari e la promozione della conoscenza del patrimonio culturale immateriale\n\n\n1. Le istituzioni scolastiche, quale sede naturale di confronto e di condivisione delle scelte educative, didattiche e organizzative che caratterizzano il PTOF, possono promuovere l'incontro e il dialogo intergenerazionale, in cui il valore della persona anziana viene accolto e riscoperto in vista della costruzione di occasioni di crescita personale e sociale dei ragazzi. \n\n\n\n2. Per le finalit\u00e0 di cui al comma 1, le istituzioni scolastiche del secondo ciclo di istruzione e di formazione individuano, nell'ambito della loro autonomia, i criteri e le modalit\u00e0 per promuovere, all'interno del PTOF, le esperienze significative di volontariato, debitamente documentate, che gli studenti possono maturare presso le strutture residenziali o semiresidenziali per le persone anziane e al domicilio delle stesse. \n\n\n\n3. Le istituzioni scolastiche di cui al comma 2 definiscono, altres\u00ec, i criteri e le modalit\u00e0 affinch\u00e8 le esperienze significative di volontariato maturate in ambito extracurricolare e inserite nel PTOF siano descritte e riportate nel curriculum dello studente, nonch\u00e9 valorizzate durante lo svolgimento del colloquio dell'esame di Stato. \n\n\n\n4. Le universit\u00e0 e le Istituzioni di alta formazione artistica, musicale e coreutica possono promuovere percorsi di approfondimento volti all'inclusione sociale e culturale delle persone anziane, nonch\u00e9 alla promozione del dialogo intergenerazionale e incentivano e sostengono, con apposite misure, nel rispetto della loro autonomia organizzativa, i percorsi formativi per le persone anziane. \n\n\n\n5. Anche ai fini di cui al comma 4, le universit\u00e0, nell'ambito della loro autonomia, valutano, ai fini del riconoscimento di crediti formativi universitari elettivi o aggiuntivi all'interno dei piani di studio individuali, con particolare riferimento ai corsi di studio afferenti alle classi di laurea L-19, L-39, L/SNT1, L/SNT2, L/SNT3, L/SNT4, o alle classi di laurea magistrale LM-50, LM-57, LM-85, LM-87, LM/SNT1, LM/SNT2, LM/SNT3, LM/SNT4, le attivit\u00e0 svolte in convenzione tra le universit\u00e0 e gli enti locali, le aziende e gli enti del servizio sanitario nazionale, nonch\u00e9 le strutture sanitarie private accreditate appartenenti alla rete formativa e le cooperative sociali e assistenziali per progettualit\u00e0 a sostegno della persona anziana. \n\n\n\n6. Il Ministero dell'istruzione e del merito e il Ministero della cultura possono promuovere azioni e attivit\u00e0 volte a valorizzare e a tramandare alle nuove generazioni la conoscenza del patrimonio culturale immateriale, come definito dalla Convenzione per la salvaguardia del patrimonio culturale immateriale, adottata a Parigi il 17 ottobre 2003 dalla XXXII sessione della Conferenza generale dell'Organizzazione delle Nazioni Unite per l'educazione, la scienza e la cultura (UNESCO), ratificata e resa esecutiva ai sensi della legge 27 settembre 2007, n. 167, ivi incluse le conoscenze, i saperi e le pratiche, le cognizioni e le prassi dell'universo e della natura, i patrimoni linguistici e dialettali, mediante la stipulazione di un apposito protocollo di intesa che promuova la trasmissione del patrimonio culturale immateriale alle giovani generazioni. \n\n\n\n7. Dall'attuazione del presente articolo non devono derivare nuovi o maggiori oneri a carico della finanza pubblica. Le amministrazioni interessate provvedono agli adempimenti previsti dal presente articolo con le risorse umane, strumentali e finanziarie disponibili a legislazione vigente. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:30:14.379162"}
{"text": "\n\n\nArt. 12\nMisure per la promozione dell'attivit\u00e0 fisica e sportiva nella popolazione anziana\n\n\n1. Al fine di preservare l'indipendenza funzionale in et\u00e0 avanzata e di mantenere una buona qualit\u00e0 di vita, nonch\u00e9 di garantire il mantenimento delle capacit\u00e0 fisiche, intellettive, lavorative e sociali, il Ministro per lo sport e i giovani, anche avvalendosi della societ\u00e0 Sport e salute S.p.A. e degli enti del terzo settore, di concerto con i Ministri competenti per materia, sentito il CIPA, promuove nel triennio 2024-2026 iniziative e progetti finalizzati a sviluppare azioni mirate per le persone anziane, a diffondere la cultura del movimento nella terza et\u00e0 e a promuovere lo sport come strumento di prevenzione per migliorare il benessere psico-fisico, quali, a titolo esemplificativo, l'attivazione di gruppi di cammino lungo percorsi sicuri urbani o extraurbani, nonch\u00e9 di programmi di attivit\u00e0 sportiva organizzata come strumento di miglioramento del benessere psico-fisico, di promozione della socialit\u00e0 e di integrazione intergenerazionale tra giovani e anziani. \n\n\n\n2. Le attivit\u00e0 di cui al comma 1 sono realizzate a valere sulle risorse, fino ad un massimo di 500.000 euro complessivi per il periodo 2024-2026, del Fondo per la promozione dell'attivit\u00e0 sportiva di base sui territori, di cui alla legge 30 dicembre 2020, n. 178, commi 561 e 562, ripartito con decreto del Sottosegretario di Stato allo sport del 27 ottobre 2021, oggetto di apposita convenzione tra il Dipartimento per lo sport e la societ\u00e0 Sport e salute S.p.A. in data 7 febbraio 2023. \n\n\n\n3. Con decreto del Ministro per lo sport e i giovani, adottato di concerto con il Ministro della salute e con il Ministro per la famiglia, la natalit\u00e0 e le pari opportunit\u00e0, sentito il CIPA, previa intesa sancita in sede di Conferenza permanente per i rapporti tra lo Stato, le regioni e le province autonome di Trento e di Bolzano, sono definiti i criteri e le modalit\u00e0 di presentazione delle iniziative e dei progetti di cui al comma 1. \n\n\n\n4. Dall'attuazione del presente articolo non devono derivare nuovi o maggiori oneri a carico della finanza pubblica. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:30:18.476639"}
{"text": "\n\n\nArt. 13\n Misure per incentivare la relazione con animali da affezione\n\n\n1. Le regioni e le province autonome di Trento e di Bolzano, compatibilmente con la valutazione clinica e prognostica della persona anziana interessata, promuovono l'accesso degli animali da affezione nelle strutture residenziali e nelle residenze protette con finalit\u00e0 di tipo ludico-ricreativo, educativo e di socializzazione, individuandone le relative modalit\u00e0, nonch\u00e9 promuovono piani di educazione assistita, anche attraverso la formazione degli operatori che si prendono cura delle persone anziane, riguardo alle esigenze degli animali con i quali vivono. \n\n\n\n2. Gli interventi di cui al comma 1 sono realizzati in conformit\u00e0 con le linee guida nazionali per gli interventi assistiti con gli animali (IAA) di cui all'Accordo tra il Governo, le regioni e le province autonome di Trento e di Bolzano del 25 marzo 2015, nel rispetto delle condizioni e dei requisiti di qualit\u00e0 e sicurezza ivi previsti. \n\n\n\n3. Le regioni, per il triennio 2024-2026, promuovono la realizzazione di progetti che prevedano la corresponsione di agevolazioni per le spese medico-veterinarie in conformit\u00e0 ai criteri individuati con il decreto adottato ai sensi dell'articolo 1, comma 209, della legge 30 dicembre 2023, n. 213, per incentivare l'adozione di cani ospitati nei canili rifugio e dei gatti ospitati nelle oasi feline da parte delle persone anziane con un nucleo familiare composto da una sola persona e in possesso di un Indicatore della situazione economica equivalente (ISEE) in corso di validit\u00e0 inferiore a euro 16.215. \n\n\n\n4. All'articolo 1, comma 209, della legge 30 dicembre 2023, n. 213, dopo le parole: \u00abMinistero dell'economia e delle finanze\u00bb, sono inserite le seguenti: \u00ab, previa intesa in sede di Conferenza permanente per i rapporti tra lo Stato, le regioni e le province autonome di Trento e di Bolzano\u00bb e dopo le parole: \u00abcriteri di ripartizione\u00bb sono inserite le seguenti: \u00abtra le regioni\u00bb. \n\n\n\n5. Al fine di sostenere il benessere psicologico delle persone anziane attraverso l'interazione delle stesse con gli animali d'affezione, con decreto del Ministro della salute, da adottare entro sei mesi dalla data di entrata in vigore del presente decreto, sono individuati i requisiti reddituali delle persone anziane beneficiarie, le modalit\u00e0 di donazione e distribuzione gratuita di medicinali veterinari destinati alla cura degli animali d'affezione a enti del terzo settore, di cui al decreto legislativo 3 luglio 2017, n.117, e alle strutture di raccolta e ricovero degli animali abbandonati, nonch\u00e9 le modalit\u00e0 di utilizzazione dei predetti medicinali da parte dei medesimi enti e strutture e i farmaci esclusi dalla donazione. Col medesimo decreto sono previsti i requisiti dei locali e delle attrezzature idonei a garantire la corretta conservazione dei medicinali veterinari oggetto di donazione e le procedure volte alla tracciabilit\u00e0 dei lotti dei medicinali ricevuti e distribuiti. \u00c8 vietata qualsiasi cessione a titolo oneroso dei farmaci oggetto di donazione. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:30:22.573896"}
{"text": "\n\n\nArt. 14\nProgetti di servizio civile universale a favore delle persone anziane\n\n\n\n\n1. Al fine di sostenere e promuovere la solidariet\u00e0 e la coesione tra le generazioni, nel rispetto delle finalit\u00e0 del servizio civile universale di cui al decreto legislativo 6 marzo 2017, n. 40, e nel rispetto del Piano triennale 2023-2025 per la programmazione del servizio civile universale, approvato con decreto del Ministro per lo sport e i giovani 20 gennaio 2023 e pubblicato nel sito internet istituzionale, i soggetti iscritti all'Albo degli enti di servizio civile universale di cui all'articolo 11 del decreto legislativo n. 40 del 2017 possono presentare progetti di servizio civile universale, afferenti alle Aree \u00abAnimazione culturale con gli anziani\u00bb e \u00abAdulti e terza et\u00e0 in condizioni di disagio\u00bb rispettivamente nei settori di intervento \u00abEducazione e promozione culturale, paesaggistica, ambientale, del turismo sostenibile e sociale e dello sport\u00bb e \u00abAssistenza\u00bb di cui all'articolo 3 del citato decreto legislativo n. 40 del 2017, le cui finalit\u00e0, tra l'altro, siano volte a: \n\na) sviluppare e rafforzare il rapporto relazionale tra le diverse generazioni, diffondendo la conoscenza dei servizi offerti sui territori e favorendo l'inclusione sociale delle persone anziane, intesa come partecipazione alla vita sociale, economica e culturale; \n\nb) sviluppare e promuovere un sistema di sostegno, solidariet\u00e0 e aiuto anche alle persone anziane in condizioni critiche e alle loro famiglie (caregiver), attraverso servizi di supporto, cura e accompagnamento, volti a favorire l'inclusione sociale e la partecipazione attiva alla comunit\u00e0. \n\n\n\n\n2. Dall'attuazione del presente articolo non devono derivare nuovi o maggiori oneri per la finanza pubblica. Le amministrazioni interessate provvedono agli adempimenti previsti dal presente articolo con le risorse umane, strumentali e finanziarie disponibili a legislazione vigente. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:30:26.669727"}
{"text": "\n\n\nArt. 15\nLinee guida in materia di senior cohousing e di cohousing intergenerazionale\n\n\n1. Al fine di incentivare e promuovere il ricorso a nuove forme di domiciliarit\u00e0 e di coabitazione solidale domiciliare per le persone anziane e di coabitazione intergenerazionale, il CIPA, sentita la Cabina di regia per l'individuazione delle direttive in materia di valorizzazione e dismissione del patrimonio immobiliare pubblico, istituita presso il Ministero dell'economia e delle finanze dall'articolo 28-quinquies del decreto-legge 22 giugno 2023, n. 75, convertito, con modificazioni, dalla legge 10 agosto 2023, n. 112, predispone, previa intesa in sede di Conferenza permanente per i rapporti tra lo Stato, le regioni e le province autonome di Trento e di Bolzano, entro centottanta giorni dalla data di entrata in vigore del presente decreto, linee guida volte a definire le caratteristiche ed i contenuti essenziali di interventi e modelli di coabitazione solidale domiciliare per le persone anziane (senior cohousing) e di coabitazione intergenerazionale (cohousing intergenerazionale), in particolare con i giovani in condizioni svantaggiate. Per le finalit\u00e0 di cui al primo periodo, al CIPA partecipa il Ministro delle infrastrutture e dei trasporti o un suo delegato, ai sensi dell'articolo 2, comma 4, secondo periodo, della legge 23 marzo 2023, n. 33. \n\n\n\n2. Nell'attivit\u00e0 di redazione delle linee guida di cui al comma 1, possono essere invitati a partecipare ai lavori anche i rappresentanti di istituzioni pubbliche, di enti, di organismi o associazioni portatori di specifici interessi ed esperti in possesso di comprovate esperienza e competenza nell'ambito dei temi trattati.\nPer la partecipazione ai lavori del CIPA di cui al primo periodo non spettano compensi, gettoni di presenza, rimborsi di spese o altri emolumenti comunque denominati. \n\n\n\n3. Le forme di coabitazione di cui al comma 1 sono realizzate nell'ambito di case, case-famiglia, gruppi famiglia, gruppi appartamento e condomini solidali, aperti ai familiari, ai volontari, ai prestatori esterni di servizi sanitari, sociali e sociosanitari integrativi, nonch\u00e9 ad iniziative e attivit\u00e0 degli enti del terzo settore di cui al decreto legislativo 3 luglio 2017, n. 117. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:30:30.768528"}
{"text": "\n\n\nArt. 16\nCriteri e prescrizioni per la realizzazione di progetti di coabitazione mediante rigenerazione urbana e riuso del patrimonio costruito\n\n\n\n\n1. La promozione di nuove forme di domiciliarit\u00e0 e di coabitazione solidale domiciliare per le persone anziane e di coabitazione intergenerazionale \u00e8 realizzata prioritariamente attraverso meccanismi di rigenerazione urbana e riuso del patrimonio costruito, attuati sulla base di atti di pianificazione o programmazione regionale o comunale e di adeguata progettazione, secondo i seguenti criteri: \n\na) mobilit\u00e0 e accessibilit\u00e0 sostenibili; \n\nb) ristrutturazione ed efficientamento energetico del patrimonio immobiliare pubblico e privato e di rigenerazione delle periferie urbane; \n\nc) protezione e tutela della dimensione culturale, ambientale e sociale dei beneficiari; \n\nd) soddisfacimento in autonomia dei bisogni primari dei beneficiari e di promozione della socialit\u00e0; \n\ne) coerenza con altri interventi sul territorio gi\u00e0 finanziati, aventi finalit\u00e0 analoghe o complementari. \n\n\n\n\n\n\n2. Per le finalit\u00e0 di cui all'articolo 15, con decreto del Ministro delle infrastrutture e dei trasporti, di concerto con il Ministro dell'economia e delle finanze e con il Ministro del lavoro e delle politiche sociali, da adottare ai sensi dell'articolo 17, comma 3, della legge 23 agosto 1988, n. 400, previa intesa in sede di Conferenza unificata di cui all'articolo 8 del decreto legislativo 28 agosto 1997, n. 281, entro centoventi giorni dalla data di approvazione delle linee guida di cui all'articolo 15, comma 1, individuate le prescrizioni edilizie che le regioni e i comuni sono tenuti a rispettare nella selezione delle iniziative progettuali di cui all'articolo 17, comma 1. Il decreto di cui al primo periodo tiene conto del raggiungimento dei seguenti obiettivi: \n\na) ampliamento dell'offerta abitativa; \n\nb) accessibilit\u00e0 ad una rete di servizi, quali luoghi adibiti ad attivit\u00e0 ricreative, ludico-culturali e sportive, scuole e supermercati, serviti dal trasporto pubblico locale, al fine di promuovere l'autosufficienza dei beneficiari; \n\nc) accessibilit\u00e0 ai servizi sanitari, anche nell'ottica di promuovere interventi di sanit\u00e0 preventiva a domicilio; \n\nd) disponibilit\u00e0 di servizi comuni aggiuntivi ideati per favorire la socialit\u00e0 e garantire l'assistenza medico-sanitaria; \n\ne) mobilit\u00e0 dei beneficiari, anche agevolando la fruizione da parte degli stessi di spazi verdi e di luoghi di socializzazione. \n\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:30:34.868032"}
{"text": "\n\n\nArt. 17\n Progetti pilota sperimentali\n\n\n1. Le regioni e i comuni, in coerenza con la pianificazione e la programmazione del territorio di rispettiva competenza, possono avviare azioni volte alla selezione di iniziative progettuali di coabitazione, anche sperimentali, con priorit\u00e0 per gli interventi di rigenerazione urbana e di riuso del patrimonio costruito, tenuto conto di quanto realizzato dagli ambiti territoriali sociali (ATS) ammessi al finanziamento dal Ministero del lavoro e delle politiche sociali, a valere sulla Missione 5 - Inclusione e coesione, Componente 2 - Infrastrutture sociali, famiglie, comunit\u00e0 e terzo settore, del PNRR. Le iniziative di cui al primo periodo sono selezionate tenendo conto della finalit\u00e0 di cui all'articolo 15 e delle linee guida ivi previste, nonch\u00e9 sulla base delle prescrizioni edilizie individuate ai sensi dell'articolo 16, comma 2. Gli interventi infrastrutturali compresi quelli prioritari di rigenerazione urbana e di riuso del patrimonio costruito di cui al primo periodo possono essere ricompresi nell'ambito degli Accordi per la coesione di cui all'articolo 1, comma 178, lettera d), della legge 30 dicembre 2020, n. 178. \n\n\n\n2. Il Ministero delle infrastrutture e dei trasporti pu\u00f2 avviare azioni volte a promuovere progetti pilota sperimentali a livello nazionale, anche attraverso modelli di partenariato pubblico-privato ai sensi dell'articolo 193 del codice dei contratti pubblici, di cui al decreto legislativo 31 marzo 2023, n. 36, finalizzati a sperimentare programmi di rigenerazione o riuso associati a modelli di coabitazione di cui all'articolo 15, comma 1, nei limiti delle risorse disponibili a legislazione vigente. La selezione di eventuali progetti pilota nazionali avviene previa presentazione di manifestazioni di interesse da parte degli enti proponenti, tenuto conto delle finalit\u00e0 di cui al secondo periodo del comma 1. \n\n\n\n3. Per gli interventi di rigenerazione urbana e di riuso del patrimonio costruito per la realizzazione dei progetti di coabitazione di cui ai commi 1 e 2, ai fini della selezione dei progetti pilota, gli enti proponenti fanno riferimento, in via prioritaria e se coerenti con gli obiettivi perseguiti, agli immobili a destinazione pubblica, coerentemente con le linee guida contenute nel programma nazionale pluriennale di valorizzazione e dismissione del patrimonio immobiliare pubblico, di cui all'articolo 28-quinquies, comma 2, lettera a), del decreto-legge 22 giugno 2023, n. 75, convertito, con modificazioni, dalla legge 10 agosto 2023, n. 112. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:30:39.023057"}
{"text": "\n\n\nArt. 18\n Monitoraggio\n\n\n1. Il Ministero delle infrastrutture e dei trasporti, al termine di ogni anno del periodo di sperimentazione di cui all'articolo 17, comma 2, trasmette alle Camere una relazione descrittiva degli interventi realizzati e dello stato di avanzamento dei medesimi, dando conto del livello di raggiungimento degli obiettivi di riqualificazione del territorio, integrazione sociale e di sostegno alle fasce anziane e deboli della popolazione. \n\n\n\n2. Al termine del periodo di sperimentazione, in caso di esito positivo dell'attivit\u00e0 di monitoraggio, con decreto del Ministro delle infrastrutture e dei trasporti, da adottare entro i successivi novanta giorni, sono determinate le modalit\u00e0 per la messa a regime dei progetti sperimentali di cui all'articolo 17, comma 2. \n\n\n\n3. Dall'attuazione del presente articolo non derivano nuovi o maggiori oneri a carico della finanza pubblica. Le amministrazioni interessate provvedono agli adempimenti previsti dal presente articolo con le risorse umane, strumentali e finanziarie disponibili a legislazione vigente. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:30:43.119035"}
{"text": "\n\n\nArt. 19\n Rete dei servizi di facilitazione digitale\n\n\n1. Nell'ambito dell'attuazione della Missione 1 - Digitalizzazione, innovazione, competitivit\u00e0, cultura e turismo, Componente 1 - Digitalizzazione, innovazione e sicurezza nella PA, Investimento 1.7.\n- Competenze digitali di base, Subinvestimento 1.7. 2 - Rete di servizi di facilitazione, del PNRR, al fine di promuovere l'alfabetizzazione informatica delle persone anziane nonch\u00e9 di garantire alle stesse la piena partecipazione civile e sociale anche attraverso l'utilizzo dei servizi digitali delle pubbliche amministrazioni, la struttura della Presidenza del Consiglio dei ministri competente in materia di innovazione tecnologica e trasformazione digitale promuove, fino al 31 dicembre 2026, d'intesa con le regioni, presso i punti di facilitazione digitale, attivit\u00e0 di formazione delle competenze digitali delle persone anziane e di supporto delle stesse nell'utilizzo dei servizi erogati in rete dalle pubbliche amministrazioni. La struttura di cui al primo periodo, al fine di coordinare l'azione dei punti di facilitazione e garantire la coerenza di azione con le necessit\u00e0 di alfabetizzazione digitale delle persone anziane, adotta linee guida di indirizzo che definiscono gli obiettivi di alfabetizzazione digitale e i programmi per il supporto nell'utilizzo delle nuove tecnologie. \n\n\n\n2. All'attuazione del presente articolo si provvede nell'ambito delle risorse finanziarie assegnate per l'attuazione dell'intervento relativo alla Missione 1, Componente 1, Investimento 1.7, Subinvestimento 1.7.2, del PNRR, senza nuovi o maggiori oneri a carico della finanza pubblica. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:30:47.214503"}
{"text": "\n\n\nArt. 20\nPercorso per le competenze trasversali e per l'orientamento per ridurre il divario digitale\n\n\n1. Al fine di ridurre il divario digitale generazionale cos\u00ec da favorire il pieno accesso ai servizi e alle informazioni attraverso l'uso delle tecnologie, le istituzioni scolastiche del secondo ciclo di istruzione e di formazione, nell'ambito della propria autonomia, in coerenza con il PTOF, possono favorire la costruzione di percorsi formativi che promuovano nelle persone anziane l'acquisizione di conoscenze e di abilit\u00e0 sull'utilizzo di strumenti digitali. \n\n\n\n2. Per le finalit\u00e0 di cui al comma 1, le istituzioni scolastiche possono realizzare un percorso per le competenze trasversali e per l'orientamento (PCTO) per consentire agli studenti delle scuole del secondo ciclo di istruzione e di formazione di valorizzare e potenziare le competenze digitali e trasversali, all'interno di un percorso formativo laboratoriale volto ad introdurre le persone anziane all'utilizzo delle nuove tecnologie digitali. \n\n\n\n3. Le istituzioni scolastiche provvedono all'attuazione del presente articolo nell'ambito delle risorse umane, strumentali e finanziarie disponibili a legislazione vigente. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:30:51.315342"}
{"text": "\n\n\nArt. 21\nDefinizione e articolazione multilivello del Sistema nazionale per la popolazione anziana non autosufficiente\n\n\n1. Il Sistema nazionale per la popolazione anziana non autosufficiente (SNAA) \u00e8 costituito dall'insieme integrato dei servizi e delle prestazioni sociali, di cura e di assistenza necessari a garantire un adeguato e appropriato sostegno ai bisogni della popolazione di cui all'articolo 2, comma 1, lettera c). Al fine di garantire l'effettivo godimento del diritto all'assistenza delle persone anziane non autosufficienti, attraverso l'accesso all'insieme dei servizi e delle prestazioni sociali e sanitarie, i soggetti che compongono lo SNAA operano in coerenza con le strategie raccomandate dall'Organizzazione mondiale della sanit\u00e0 e con l'articolo 25 della Carta dei diritti fondamentali dell'Unione europea. \n\n\n\n\n\n2. I soggetti responsabili dell'azione integrata dello SNAA sono le amministrazioni centrali dello Stato competenti, l'Istituto nazionale della previdenza sociale (INPS), le regioni e le province autonome, le aziende sanitarie locali del Servizio sanitario nazionale, i comuni singoli o associati in ambiti territoriali sociali (ATS). La coerenza della programmazione si realizza mediante il concorso di ciascun livello dell'articolazione funzionale, in base alle rispettive competenze, agli strumenti e alle risorse finanziarie disponibili, secondo il seguente riparto: \n\na) a livello centrale, il Comitato interministeriale per le politiche in favore della popolazione anziana (CIPA), che, ai sensi dell'articolo 2, comma 3, lettera a), della legge 23 marzo 2023, n. 33, adotta, con cadenza triennale e aggiornamento annuale, previa intesa in sede di Conferenza unificata di cui all'articolo 8 del decreto legislativo 28 agosto 1997, n. 281, assicurando la partecipazione delle parti sociali, delle associazioni di settore e le associazioni rappresentative delle persone in condizioni di disabilit\u00e0, il Piano nazionale per l'invecchiamento attivo, l'inclusione sociale e la prevenzione delle fragilit\u00e0 nella popolazione anziana e il Piano nazionale per l'assistenza e la cura della fragilit\u00e0 e della non autosufficienza nella popolazione anziana; \n\nb) a livello regionale, gli assessorati regionali competenti in materia di assistenza sanitaria, sociosanitaria e sociale, i comuni singoli o associati in ATS e le aziende sanitarie territoriali di ciascuna regione e provincia autonoma, che adottano i propri piani assicurando la partecipazione delle parti sociali, delle associazioni di settore e delle associazioni rappresentative delle persone anziane, anziane non autosufficienti e delle persone con disabilit\u00e0; \n\nc) a livello locale, l'ATS e il distretto sanitario. \n\n\n\n\n3. I soggetti di cui al comma 2, nell'ambito delle rispettive competenze, sono impegnati a garantire tra loro il massimo livello possibile di cooperazione amministrativa nel rispetto dei principi di leale collaborazione e di coordinamento tra Stato, regioni, province autonome e comuni nonch\u00e9 dei principi di sussidiariet\u00e0 per lo svolgimento delle funzioni di programmazione, gestione e monitoraggio degli interventi posti in essere a favore della popolazione anziana non autosufficiente, garantendo la piena attuazione degli indirizzi generali elaborati dal CIPA ai sensi dell'articolo 4, comma 2, lettera c), della legge n. 33 del 2023. \n\n\n\n4. Lo SNAA persegue i propri obiettivi attraverso la programmazione integrata delle misure sanitarie e sociali a titolarit\u00e0 pubblica che interessano le persone anziane non autosufficienti, nel rispetto dei principi di appropriatezza, tempestivit\u00e0 ed efficacia delle prestazioni, degli interventi e dei servizi destinati alle medesime persone anziane non autosufficienti, nel rispetto dei modelli organizzativi regionali. \n\n\n\n5. Il CIPA, per l'esercizio della sua funzione di programmazione in materia di invecchiamento attivo, inclusione sociale e prevenzione delle fragilit\u00e0 nella popolazione anziana e di assistenza e cura della fragilit\u00e0 e della non autosufficienza nella popolazione anziana, si avvale delle risultanze delle attivit\u00e0 di monitoraggio relative al complesso dei servizi e delle prestazioni erogate dai soggetti che compongono lo SNAA, al fine di promuovere, in raccordo con la Cabina di regia di cui all'articolo 1, comma 792, della legge 29 dicembre 2022, n. 197, una migliore armonizzazione dei livelli essenziali delle prestazioni sociali (LEPS) con i livelli essenziali di assistenza (LEA) e allocazione delle relative risorse, l'adozione di strumenti di pianificazione e di programmazione multisettoriali, l'organizzazione e realizzazione integrata degli interventi sanitari, sociosanitari, socioassistenziali e assistenziali per le persone anziane non autosufficienti, nel rispetto delle prerogative del Servizio sanitario nazionale (SSN) e degli enti eroganti assistenza sociale nel rispetto delle competenze organizzative degli enti preposti, sia a livello regionale che locale. \n\n\n\n6. Il CIPA, fermo restando quanto previsto dal comma 2, lettera a), con le modalit\u00e0 previste dall'articolo 21, commi 6, lettera c), e 7 del decreto legislativo 15 settembre 2017 n. 147, anche al fine dell'individuazione delle priorit\u00e0 di intervento per il successivo aggiornamento dei LEPS, adotta il Piano nazionale per l'assistenza e la cura della fragilit\u00e0 e della non autosufficienza nella popolazione anziana, di cui all'articolo 2, comma 3, lettera a), della legge n. 33 del 2023, che costituisce parte integrante del Piano nazionale degli interventi e dei servizi sociali di cui all'articolo 18 della legge 8 novembre 2000, n. 328, tenendo conto anche dei servizi sociosanitari e dei modelli organizzativi regionali. \n\n\n\n7. Le regioni e le province autonome elaborano i Piani regionali corrispondenti ai Piani nazionali di cui al comma 2, lettera a), e li trasmettono al Ministero del lavoro e delle politiche sociali per il monitoraggio e la verifica dello stato di attuazione dei LEPS. Sulla base dei dati di monitoraggio e della relativa valutazione, il Ministero del lavoro e delle politiche sociali procede agli interventi di verifica e all'adozione, nel rispetto delle previsioni di legge, delle necessarie misure correttive. \n\n\n\n8. Alla realizzazione della programmazione integrata concorrono le attivit\u00e0 concernenti l'attuazione delle linee di intervento progettuale a valere sulla Missione 5 - Inclusione e coesione e sulla Missione 6 - Salute, unitamente a quelle concernenti la rigenerazione urbana e la mobilit\u00e0 accessibile e sostenibile, del Piano nazionale di ripresa e resilienza (PNRR). \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:30:55.411377"}
{"text": "\n\n\nArt. 22\n Individuazione ed erogazione dei livelli essenziali \n delle prestazioni sociali\n\n\n1. Ai fini del presente decreto, i LEPS sono quelli individuati dall'articolo 1, commi 162 e 163, della legge 30 dicembre 2021, n. 234, nel rispetto di quanto previsto dall'articolo 1, comma 592, della legge 30 dicembre 2021, n. 234, fermo restando quanto disposto dall'articolo 23 del decreto legislativo 15 settembre 2017, n. 147. \n\n\n\n\n\n2. In coerenza con quanto recato dall'articolo 13 del decreto legislativo 6 maggio 2011 n. 68, i LEPS di cui al comma 1 sono attuati in via graduale e progressiva, nei limiti delle risorse disponibili, e sono erogati dagli ATS nelle seguenti aree: \n\na) assistenza domiciliare sociale e assistenza sociale integrata con i servizi sanitari, quale servizio rivolto a persone anziane non autosufficienti o a persone anziane con ridotta autonomia o a rischio di emarginazione; \n\nb) servizi sociali di sollievo per le persone anziane non autosufficienti e le loro famiglie; \n\nc) servizi sociali di supporto per le persone anziane non autosufficienti e le loro famiglie. \n\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:30:59.505212"}
{"text": "\n\n\nArt. 23\n Sistema di monitoraggio dei livelli essenziali \n delle prestazioni sociali\n\n\n1. Con decreto del Ministro del lavoro e delle politiche sociali, di concerto con i Ministri dell'economia e delle finanze, della salute e per le disabilit\u00e0, previa intesa in sede di Conferenza permanente per i rapporti tra lo Stato, le regioni e le province autonome di Trento e di Bolzano, sono definiti, in raccordo con la Cabina di regia di cui all'articolo 1, comma 792, della legge 29 dicembre 2022, n. 197, entro centoventi giorni dalla data di entrata in vigore del presente decreto, il sistema di monitoraggio e i relativi criteri, gli indicatori specifici relativi allo stato di attuazione dell'erogazione dei LEPS e degli obiettivi di servizio, nonch\u00e9 interventi sostitutivi in caso di mancato raggiungimento degli obiettivi di servizio o LEP, in coerenza con quanto indicato nell'articolo 4, comma 2, lettera e), della legge 23 marzo 2023, n. 33. \n\n\n\n2. Con cadenza triennale, il Ministero del lavoro e delle politiche sociali effettua una verifica, sulla base delle attivit\u00e0 di monitoraggio specificamente previste e disciplinate per ciascuno dei settori considerati, del grado di adeguatezza dei LEPS. \n\n\n\n3. In attuazione di quanto previsto dall'articolo 4, comma 2, lettere l) e n), della legge n. 33 del 2023, al fine di agevolare l'attuazione di quanto previsto dall'articolo 1, comma 163, della legge 30 dicembre 2021, n. 234, il Ministero del lavoro e delle politiche sociali, il Ministero della salute, l'Autorit\u00e0 politica delegata in materia di disabilit\u00e0, l'INPS, le regioni e le province autonome, i comuni e gli ATS favoriscono l'interoperabilit\u00e0 dei propri sistemi informatici, nel rispetto delle linee guida sull'interoperabilit\u00e0 tecnica delle pubbliche amministrazioni, adottate dall'Agenzia per l'Italia digitale (AGID), e delle linee guida definite dall'Agenzia nazionale per la sanit\u00e0 digitale (ASD).\nCon il decreto di cui al comma 1, sono definite le modalit\u00e0 attuative per la messa a disposizione di sistemi informativi e gestionali allo scopo di agevolare le attivit\u00e0 di presa in carico e di trasmissione obbligatoria alle banche dati del Sistema informativo unitario dei servizi sociali (SIUSS), di cui all'articolo 24 del decreto legislativo 15 settembre 2017, n. 147, delle informazioni concernenti le ulteriori prestazioni e i servizi erogati a livello locale ai soggetti destinatari dei servizi e delle prestazioni di cui al presente decreto, anche ai fini della verifica della sussistenza dei requisiti di cui alle norme attuative dell'articolo 5 della legge n. 33 del 2023, nonch\u00e9 della progressiva attuazione dei LEPS, per garantire l'effettiva erogazione ai cittadini aventi diritto. \n\n\n\n4. Al fine di garantire l'attuazione del presente articolo, si applicano le disposizioni di cui all'articolo 1, comma 198, della legge 30 dicembre 2023, n. 213. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:31:03.605901"}
{"text": "\n\n\nArt. 24\n Funzioni degli ambiti territoriali sociali\n\n\n1. Gli ambiti territoriali sociali (ATS), attraverso un'idonea e stabile organizzazione nel limite delle risorse disponibili a legislazione vigente, provvedono a garantire, sulla base degli indirizzi forniti dallo SNAA e della programmazione regionale, lo svolgimento omogeneo di tutte le funzioni tecniche di programmazione, gestione, erogazione e monitoraggio degli interventi nell'ambito dei servizi sociali alle persone e alle famiglie residenti ovvero regolarmente soggiornanti e dimoranti presso i comuni che costituiscono l'ATS, anche ai fini dell'attuazione dei programmi previsti nell'ambito della Missione 5, Componente 2, Riforma 1.2, del PNRR e in raccordo con quanto previsto dal decreto del Ministro della salute 23 maggio 2022, n. 77, in attuazione dell'articolo 1, comma 169, della legge 30 dicembre 2004, n. 311, e della Missione 6, Componente 1, Riforma 1, del PNRR. \n\n\n\n2. Gli ATS, per lo svolgimento delle funzioni proprie, si avvalgono della collaborazione delle infrastrutture sociali in capo alle istituzioni di cui al decreto legislativo 4 maggio 2001, n. 207 ovvero di quelle di ogni altro soggetto pubblico o privato operante sul territorio, cui sono assegnati, secondo le previsioni di legge nazionali e regionali, compiti e funzioni nell'ambito dei servizi sociali alle famiglie e alle persone. \n\n\n\n\n\n3. Agli ATS sono attribuite le seguenti funzioni: \n\na) coordinamento e governance del sistema integrato di interventi e servizi sociali; \n\nb) pianificazione e programmazione degli interventi in base ad una analisi dei bisogni; \n\nc) erogazione degli interventi e dei servizi; \n\nd) gestione del personale nelle diverse forme associative adottate. \n\n\n\n\n4. Gli ATS e i distretti sanitari, nell'esercizio delle rispettive competenze e funzioni, sulla base di quanto previsto dal Piano nazionale per l'assistenza e la cura della fragilit\u00e0 e della non autosufficienza nella popolazione anziana di cui all'articolo 2, comma 3, lettera a), della legge 23 marzo 2023, n. 33 provvedono ad individuare modalit\u00e0 semplificate di accesso agli interventi sanitari, sociali e sociosanitari attraverso i punti unici di accesso (PUA), di cui all'articolo 1, comma 163, della legge n. 234 del 2021. \n\n\n\n5. Il Ministro del lavoro e delle politiche sociali, di concerto con il Ministro della salute e con il Ministro dell'economia e delle finanze, previa intesa in sede di Conferenza unificata di cui all'articolo 8 del decreto legislativo n. 281 del 1997, provvede ad adottare, entro centoventi giorni dalla data di entrata in vigore del presente decreto e ad aggiornare periodicamente, anche ai sensi dell'articolo 1, comma 161, della legge 30 dicembre 2021, n. 234, linee guida finalizzate al miglioramento delle capacit\u00e0 gestionali degli ATS e all'attuazione graduale e progressiva dei LEPS nel limite delle risorse disponibili a legislazione vigente. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:31:07.704489"}
{"text": "\n\n\nArt. 25\n Servizi di comunit\u00e0, modelli di rete e sussidiariet\u00e0 orizzontale \n\n\n1. In coerenza con le indicazioni di cui all'articolo 3, comma 2, lettera a), numero 2 e all'articolo 4, comma 2, lettera f), della legge n. 33 del 2023 e in coerenza con le raccomandazioni di cui alla Guida per lo sviluppo dei programmi nazionali per citt\u00e0 e comunit\u00e0 amichevoli per la vecchiaia - National programmes for age-friendly cities and communities. A guide e con il Piano di azione globale sulle risposte di salute pubblica alla demenza 2017-2025 - Global action plan on dementia dell'Organizzazione mondiale della sanit\u00e0, con il Partenariato europeo per l'innovazione sull'invecchiamento attivo e in buona salute (PEI sull'AHA) dell'Unione europea e con il Piano di azione 2021-2030 per la vecchiaia in salute - \u00abDecade of Healthy Aging: Plan for Action 2021-2030 dell'Organizzazione delle Nazioni Unite (ONU), si promuove l'implementazione di servizi di comunit\u00e0 che operano secondo logiche di rete e di sussidiariet\u00e0 orizzontale per contrastare l'isolamento relazionale e la marginalizzazione delle persone anziane non autosufficienti e delle loro famiglie, favorendo al tempo stesso la continuit\u00e0 di vita e delle relazioni personali, familiari e di comunit\u00e0, nonch\u00e9 per promuovere la domiciliarit\u00e0 delle cure e dell'assistenza. \n\n\n\n2. Nella applicazione di quanto previsto dal comma 1 e in coerenza con le strategie che raccomandano un impegno dell'intera comunit\u00e0 a supporto delle persone a rischio di marginalizzazione e di esclusione sociale, concorrono in modo attivo tutti i soggetti che gestiscono servizi pubblici essenziali, nonch\u00e9 la rete dei servizi sociali e la rete dei servizi sanitari, ivi inclusa la rete delle farmacie territoriali. L'attuazione di tali servizi viene garantita attraverso i soggetti pubblici e privati accreditati e convenzionati nonch\u00e9 attraverso il coinvolgimento delle organizzazioni del terzo settore, dei familiari e la collaborazione delle associazioni di volontariato, delle reti informali di prossimit\u00e0 e del servizio civile universale. \n\n\n\n3. Ai fini dell'integrazione dei servizi sociali e sanitari di cui al presente decreto, l'insieme dei servizi di comunit\u00e0 e prossimit\u00e0 di cui al comma 2 concorre all'integrazione e attuazione dei LEPS con i LEA. A queste finalit\u00e0 possono concorrere gli enti del terzo settore, anche con le modalit\u00e0 previste dagli istituti della coprogrammazione e della coprogettazione di cui agli articoli da 55 a 57 del codice del terzo settore, di cui al decreto legislativo n. 117 del 2017, e dalle linee guida approvate con decreto del Ministro del lavoro e delle politiche sociali n. 72 del 31 marzo 2021, pubblicato nel sito istituzionale del medesimo Ministero. \n\n\n\n4. La logica di rete e di sussidiariet\u00e0 orizzontale richiamata al comma 1 \u00e8 orientata alla persona ed \u00e8 basata sull'integrazione delle varie risposte disponibili e sulla loro modulazione nel tempo secondo gli obiettivi definiti nel Progetto di assistenza individuale integrato (PAI) di cui all'articolo 1, comma 1, lettera d) della legge n. 33 del 2023, in un continuum di soluzioni complementari, progettate secondo l'evoluzione delle condizioni della persona anziana e del contesto di vita familiare e relazionale. \n\n\n\n5. I servizi di comunit\u00e0 e prossimit\u00e0 rispondono nel loro insieme ai molteplici profili della non autosufficienza attraverso le diverse strutture che operano in rete e in un efficace sistema di relazioni funzionali volte a garantire la continuit\u00e0 delle informazioni e delle risposte ai bisogni di cura delle persone, con priorit\u00e0 alla permanenza delle persone al proprio domicilio e nella propria comunit\u00e0. \n\n\n\n6. Dall'attuazione del presente articolo non devono derivare nuovi o maggiori oneri a carico della finanza pubblica. Le amministrazioni interessate provvedono agli adempimenti previsti dal presente articolo con le risorse umane, strumentali e finanziarie disponibili a legislazione vigente. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:31:11.799811"}
{"text": "\n\n\nArt. 26\n Integrazione tra servizi sanitari, sociosanitari e sociali\n\n\n1. Al fine di garantire la realizzazione integrata dei LEPS e LEA per le attivit\u00e0 sociosanitarie e sociali, anche in coerenza con il Piano nazionale per la non autosufficienza per il triennio 2022-2024, in conformit\u00e0 con quanto previsto dall'articolo 21, comma 2, lettere b) e c), gli ATS, le aziende sanitarie e i distretti sanitari, ciascuno per le proprie funzioni e competenze, sulla base della programmazione regionale integrata e in coerenza con quanto previsto dal Piano nazionale per l'assistenza e la cura della fragilit\u00e0 e della non autosufficienza nella popolazione anziana, di cui all'articolo 2, comma 3, lettera a), della legge 23 marzo 2023, n. 33, e dal decreto del Presidente del Consiglio dei ministri 12 gennaio 2017, pubblicato nella Gazzetta Ufficiale n. 65 del 18 marzo 2017, Supplemento ordinario n. 15, provvedono a regolare, attraverso accordi di collaborazione organizzativi, le funzioni di erogazione delle prestazioni, degli interventi e dei servizi per le persone anziane non autosufficienti, assicurando l'effettiva integrazione operativa dei processi, secondo le previsioni dell'articolo 1, comma 163, della legge della legge 30 dicembre 2021, n. 234, in coerenza con i principi di cui alla legge 23 dicembre 1978, n. 833, al decreto legislativo 30 dicembre 1992, n. 502, e alla legge 8 novembre 2000, n. 328. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:31:15.898957"}
{"text": "\n\n\nArt. 27\n Valutazione multidimensionale unificata\n\n\n1. Il Servizio sanitario nazionale (SSN), gli ATS e l'INPS, per i profili di competenza, assicurano alla persona anziana, avente i requisiti previsti dal comma 2, l'accesso alle misure e ai provvedimenti di competenza statale di cui al presente decreto, alle leggi 5 febbraio 1992, n. 104, 30 marzo 1971, n. 118, e 11 febbraio 1980, n. 18, e di cui all'articolo 2, comma 2, lettera a), numero 3, e lettera b), della legge 22 dicembre 2021, n. 227, nonch\u00e9 l'accesso ai servizi sociali e ai servizi sociosanitari attraverso i PUA che hanno la sede operativa presso le articolazioni del SSN denominate \u00abCase della comunit\u00e0\u00bb. \n\n\n\n\n\n2. L'accesso ai servizi di cui al comma 1 e ai correlati processi valutativi di pertinenza dei PUA \u00e8 assicurato alla persona anziana in possesso congiuntamente dei seguenti requisiti: \n\na) persona affetta da almeno una patologia cronica; \n\nb) persona con condizioni cliniche caratterizzate, anche in funzione dell'et\u00e0 anagrafica, dalla progressiva riduzione delle normali funzioni fisiologiche, suscettibili di aggravarsi con l'invecchiamento e di determinare il rischio di perdita dell'autonomia nelle attivit\u00e0 fondamentali della vita quotidiana, anche tenendo conto delle specifiche condizioni sociali, ambientali e familiari. \n\n\n\n\n3. Ai fini di cui al comma 1, i criteri di priorit\u00e0 per l'accesso ai servizi del PUA sono indicati nel decreto di cui al comma 7, ivi ricomprendendovi, tra gli altri, la qualit\u00e0 di persona grande anziana e la presenza di pi\u00f9 di una patologia cronica. \n\n\n\n4. La valutazione circa l'esistenza dei requisiti di cui al comma 2 \u00e8 effettuata, su richiesta dell'interessato o su segnalazione della rete ospedaliera, delle farmacie, dei comuni e degli ambiti territoriali sociali, dal medico di medicina generale ovvero dal medico di una struttura del SSN, che indirizza l'interessato al PUA.\nNel caso in cui il medico di cui al primo periodo valuti la non sussistenza dei presupposti dei requisiti di cui al comma 2, informa l'interessato della possibilit\u00e0 di accedere alla valutazione della condizione di disabilit\u00e0 ai sensi della legge 22 dicembre 2021, n. 227, e procede all'invio del relativo certificato medico introduttivo di cui all'articolo 8 del decreto legislativo attuativo della legge 22 dicembre 2021, n. 227, su richiesta dell'interessato, attraverso l'apposita piattaforma informatica predisposta e gestita dall'INPS, secondo le modalit\u00e0 concordate con il Ministero della salute. \n\n\n\n5. I PUA sono organizzati in conformit\u00e0 a quanto previsto dal decreto del Ministro della salute 23 maggio 2022, n. 77, avvalendosi anche di equipe operanti presso le strutture, pubbliche o private accreditate, del SSN. I PUA coordinano e organizzano l'attivit\u00e0 di valutazione dei bisogni e di presa in carico della persona anziana, assicurando la funzionalit\u00e0 delle unit\u00e0 di valutazione multidimensionale unificata (UVM) di cui fanno parte soggetti in possesso di idonea formazione professionale, appartenenti al SSN e agli ATS, secondo quanto previsto dal decreto del Ministro della salute 23 maggio 2022, n. 77. \n\n\n\n6. I PUA svolgono, a livello locale, funzioni di informazione, orientamento, accoglienza e primo accesso (front office), nonch\u00e9 raccolta di segnalazioni dei medici di medicina generale e della rete ospedaliera, avviando l'iter per la presa in carico (back office) della persona anziana nei percorsi di continuit\u00e0 assistenziale, attivando, ove occorra, la valutazione multidimensionale unificata finalizzata all'identificazione dei fabbisogni di natura bio-psico-sociale, sociosanitaria e sanitaria della persona anziana e del suo nucleo familiare e all'accertamento delle condizioni per l'accesso alle prestazioni di competenza statale, anche tenuto conto degli elementi informativi eventualmente in possesso degli enti del terzo settore erogatori dei servizi. \n\n\n\n7. Con decreto del Ministro della salute, di concerto con i Ministri del lavoro e delle politiche sociali e per le disabilit\u00e0, da adottare entro dodici mesi dalla data di entrata in vigore del presente decreto, ai sensi dell'articolo 17, comma 3, della legge 23 agosto 1988, n. 400, avvalendosi del supporto dell'Istituto superiore di sanit\u00e0, dell'Agenzia nazionale per i servizi sanitari regionali e della componente tecnica della Rete della protezione e dell'inclusione sociale di cui all'articolo 21, comma 1, del decreto legislativo n. 147 del 2017, sentito l'INPS e previa intesa in sede di Conferenza unificata di cui all'articolo 8 del decreto legislativo 28 agosto 1997, n. 281, sono definiti i criteri per la individuazione delle priorit\u00e0 di accesso ai PUA, la composizione e le modalit\u00e0 di funzionamento delle UVM, lo strumento della valutazione multidimensionale unificata omogeneo a livello nazionale e basato sulle linee guida del sistema nazionale di cui all'articolo 5 della legge 8 marzo 2017, n. 24, informatizzato e scientificamente validato per l'accertamento della non autosufficienza e per la definizione del PAI di cui al comma 12, nonch\u00e9 le eventuali modalit\u00e0 di armonizzazione con la disciplina sulla valutazione delle persone con disabilit\u00e0 di attuazione della legge n. 227 del 2021. \n\n\n\n8. Lo strumento della valutazione multidimensionale unificata di cui al comma 7 e le sue modalit\u00e0 di funzionamento sono implementati attraverso iniziative formative integrate tra l'Istituto superiore di sanit\u00e0 e la componente tecnica della Rete della protezione e dell'inclusione sociale. \n\n\n\n9. All'esito della valutazione multidimensionale unificata, quando non sussistono i presupposti di cui ai commi 10 e 11, il PUA, previa individuazione dei fabbisogni di assistenza alla persona, fornisce le informazioni necessarie al fine di facilitare la individuazione, nell'ambito della rete dei servizi sociali o sanitari, di percorsi idonei ad assicurare il soddisfacimento di tali fabbisogni, con l'accesso ai servizi e alle reti di inclusione sociale previsti dalla programmazione integrata socioassistenziale e sociosanitaria. \n\n\n\n10. Quando, all'esito della valutazione multidimensionale unificata, viene esclusa la condizione di non autosufficienza ed \u00e8 rilevata la sussistenza delle condizioni per l'accesso ai benefici di cui all'articolo 2, comma 2, lettera b), numero 2, della legge 22 dicembre 2021, n. 227, l'UVM redige apposito verbale con le risultanze della valutazione, da trasmettere tempestivamente, attraverso la piattaforma informatica di cui al comma 4, all'INPS, che procede all'espletamento degli accertamenti dei requisiti per l'erogazione dei trattamenti connessi allo stato di invalidit\u00e0, nonch\u00e9, solo ove necessario, agli accertamenti integrativi di tipo medico-sanitario. Nella valutazione di cui al primo periodo, l'UVM tiene conto anche, ove adottati, dei criteri e delle modalit\u00e0 di accertamento dell'invalidit\u00e0 di cui all'articolo 2, comma 2, lettera b), numero 3, della legge 22 dicembre 2021, n. 227, e degli indicatori sintetici di cui al comma 11, all'uopo elaborati. Restano ferme le funzioni e le competenze dell'INPS di cui all'articolo 20, commi 2, primo periodo e 4, del decreto-legge 1\u00b0 luglio 2009, n. 78, convertito, con modificazioni, dalla legge 3 agosto 2009, n. 102. \n\n\n\n\n\n11. Quando la UVM rileva la sussistenza della condizione di non autosufficienza, redige apposito verbale, da trasmettere all'INPS, attraverso la piattaforma informatica di cui al comma 4, per i provvedimenti di competenza. Il verbale contiene le risultanze della valutazione, relative anche alla sussistenza delle condizioni medico-sanitarie di accesso ai benefici di cui all'articolo 2, comma 2, lettera b), numero 2, della legge 22 dicembre 2021, n. 227, e inclusive degli indicatori sintetici standardizzati e validati utili a: \n\na) graduare il fabbisogno assistenziale in relazione ai livelli crescenti della compromissione delle autonomie nella vita quotidiana; \n\nb) supportare le decisioni di eleggibilit\u00e0 alle misure e provvedimenti di cui al comma 10 e quelle ulteriori di cui all'articolo 34. \n\n\n\n\n12. Quando, all'esito della valutazione multidimensionale unificata, emergono fabbisogni di cura e assistenza, pu\u00f2 procedersi alla redazione del PAI. \n\n\n\n\n\n13. Al fine di garantire la presenza della componente sanitaria unitariamente a quella sociale, le UVM, quando provvedono alla valutazione multidimensionale unificata finalizzata a definire il PAI, si avvalgono, secondo quanto disposto anche con il decreto di cui al comma 7, di: \n\na) un professionista di area sociale degli ATS, operante nell'ambito delle previsioni di cui all'articolo 1, comma 797, della legge 30 dicembre 2020, n. 178; \n\nb) uno o pi\u00f9 professionisti sanitari designati dalla azienda sanitaria o dal distretto sanitario, incluso il responsabile clinico del processo di cura. \n\n\n\n\n14. In relazione all'ambito prevalente degli interventi, uno dei componenti dell'unit\u00e0 assume la funzione di referente per il coordinamento operativo, l'attuazione e il monitoraggio degli interventi previsti nel PAI. Il PAI \u00e8 soggetto a monitoraggio periodico, anche al fine di procedere ad una sua tempestiva modifica in caso di cambiamenti delle condizioni clinico-assistenziali della persona anziana. \n\n\n\n15. Il PAI \u00e8 redatto con la partecipazione della persona destinataria, dei caregiver e dei familiari indicati, del tutore o dell'amministratore di sostegno se dotato dei necessari poteri di rappresentanza, nonch\u00e9, su richiesta della persona non autosufficiente o di chi la rappresenta, degli enti del terzo settore che operano come soggetti autorizzati, accreditati e a contratto con comuni, ATS e distretti sociosanitari, secondo le normative di riferimento regionale, nei sistemi di cura e assistenza territoriali e che siano chiamati ad operare nel PAI condiviso con persone e famiglie anche tenendo conto delle analisi del fabbisogno gi\u00e0 effettuate nell'ambito della valutazione multidimensionale unificata.\nNel caso di persone con compromissione cognitiva e demenza \u00e8 valutata la capacit\u00e0 di esprimere il consenso alla partecipazione al PAI e alle decisioni che ne conseguono. \n\n\n\n16. Nel PAI, che contiene gli obiettivi di cura, vengono indicati gli interventi modulati secondo la durata e l'intensit\u00e0 del bisogno e le figure professionali coinvolte, fermo restando quanto previsto dall'articolo 4, comma 2, lettera s), numeri 1 e 2, della legge 23 marzo 2023, n. 33. Quando necessario, il PAI comprende anche il Piano di riabilitazione individuale (PRI) secondo le indicazioni dell'articolo 34 del decreto del Presidente del Consiglio dei ministri 12 gennaio 2017, delle Linee di indirizzo per l'individuazione di percorsi appropriati nella rete di riabilitazione, adottate con accordo sancito in sede di Conferenza permanente per i rapporti tra lo Stato, le regioni e le province autonome di Trento e di Bolzano nella seduta del 4 agosto 2021, e del decreto del Ministro della salute n. 77 del 2022. \n\n\n\n17. All'interno del PAI, approvato e sottoscritto dai soggetti responsabili dei vari servizi e dalla persona anziana non autosufficiente ovvero dal suo rappresentate qualora nominato, sono individuate le responsabilit\u00e0, i compiti e le modalit\u00e0 di svolgimento dell'attivit\u00e0 degli operatori sanitari e sociali che intervengono nella presa in carico della persona, nonch\u00e9 l'apporto della famiglia e degli altri soggetti che collaborano alla sua realizzazione, ivi inclusi gli enti del terzo settore e i soggetti che compongono la rete dei servizi di cui all'articolo 25. \n\n\n\n\n\n18. L'UVM, nell'ambito del PAI, provvede a individuare il budget di cura e assistenza quale strumento per l'ottimizzazione progressiva della fruizione e della gestione degli interventi e dei servizi di cura e di sostegno ai fini dell'attuazione del medesimo progetto. Al budget di cura e di assistenza concorrono tutte le risorse umane, professionali, strumentali, tecnologiche, pubbliche e private, attivabili anche in seno alla comunit\u00e0 territoriale. Tali attivit\u00e0 sono garantite dalle aziende sanitarie, dai distretti sanitari e dagli ATS, ciascuno per le proprie funzioni e competenze nell'ambito delle risorse disponibili a legislazione vigente e in particolare: \n\na) le risorse derivanti dal trasferimento alle regioni delle relative quote del finanziamento del SSN nel rispetto di quanto previsto dai livelli essenziali di assistenza; \n\nb) le risorse derivanti dal trasferimento alle regioni e agli enti locali delle risorse del Fondo per le non autosufficienze di cui all'articolo 1, comma 1264, della legge 27 dicembre 2006, n. 296, della quota del Fondo unico per l'inclusione delle persone con disabilit\u00e0 di cui all'articolo 1, comma 210, della legge 30 dicembre 2023, n. 213, utilizzata per la finalit\u00e0 di cui al medesimo articolo, comma 213, lettera f), per la parte destinata dalla programmazione regionale in favore dei caregiver degli anziani non autosufficienti, nonch\u00e9 le risorse a valere su altri fondi sociali nazionali che possono essere destinati dalla programmazione regionale ad interventi in favore di anziani non autosufficienti. \n\n\n\n\n19. Il budget di cura e assistenza, in relazione alla eventuale rimodulazione degli interventi previsti nel PAI effettuata nell'ambito del monitoraggio periodico di cui al comma 14, \u00e8 aggiornabile, anche in via d'urgenza, in funzione di esigenze indifferibili clinico-assistenziali della persona anziana. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:31:20.000826"}
{"text": "\n\n\nArt. 28\n Attivit\u00e0 dei punti unici di accesso e piattaforma digitale\n\n\n1. In coerenza con quanto previsto dall'articolo 26, gli ATS e i distretti sanitari nell'esercizio delle rispettive competenze e funzioni, mediante accordi di collaborazione, sulla base degli atti di programmazione di livello regionale e locale, individuano modalit\u00e0 semplificate di accesso agli interventi e ai servizi sanitari e sociali assicurando l'attuazione della governance integrata e garantendo il funzionamento efficiente ed efficace delle equipe integrate in attuazione dei principi e criteri appositamente declinati, in coerenza con il decreto del Ministro della salute n. 77 del 2022 e con le indicazioni del Piano nazionale per l'assistenza e la cura della fragilit\u00e0 e della non autosufficienza di cui all'articolo 2, comma 3, lettera a), della legge 23 marzo 2023, n. 33. \n\n\n\n2. Le attivit\u00e0 dei PUA si svolgono in collaborazione con la Centrale operativa 116117, sede del numero europeo armonizzato (NEA) a valenza sociale per le cure mediche non urgenti, con il servizio di emergenza urgenza, con le Centrali operative territoriali e con altri servizi previsti da ciascuna regione e provincia autonoma. Al fine di garantire la piena attuazione del diritto di accesso ai servizi sociali per le persone anziane non autosufficienti \u00e8 assicurato il coordinamento con le funzioni di segretariato sociale di cui all'articolo 22, comma 4, lettera a), della legge 8 novembre 2000, n. 328, con le modalit\u00e0 operative mediante accordi di collaborazione nell'ambito dei progetti regionali relativi al numero europeo armonizzato 116117. \n\n\n\n3. Fermo restando quanto previsto dall'articolo 2, comma 2, lettera a), numero 3), e lettera b), della legge 22 dicembre 2021, n. 227, la valutazione multidimensionale unificata concorre agli obiettivi di semplificazione e integrazione delle procedure di accertamento e valutazione, e alla conseguente certificazione della condizione di persona anziana non autosufficiente, anche al fine di ridurre le duplicazioni, contenere i costi e gli oneri amministrativi e facilitare l'accesso alle prestazioni sanitarie direttamente correlate alla condizione di non autosufficienza, attraverso processi e modalit\u00e0 appropriati e sostenibili. I risultati del processo di certificazione del bisogno determinano, previo accordo con le regioni, l'attivazione immediata e automatica dei benefici ammessi e delle comunicazioni necessarie, da effettuare, anche attraverso il sistema di interoperabilit\u00e0, alle amministrazioni competenti e al cittadino, senza richiedere a quest'ultimo ulteriori adempimenti. La valutazione multidimensionale unificata rappresenta la base informativa facilitante per i processi valutativi di competenza delle diverse amministrazioni, riducendo la necessit\u00e0 dei cittadini di produrre ulteriore documentazione e permettendo ai professionisti del sistema di raccogliere le sole informazioni aggiuntive specifiche necessarie per la progettazione del PAI e la valutazione di eleggibilit\u00e0 ai servizi. \n\n\n\n\n\n4. Al fine di promuovere la semplificazione e l'integrazione delle procedure di accertamento e valutazione della condizione di persona anziana non autosufficiente, \u00e8 istituito lo strumento della valutazione multidimensionale unificata di cui all'articolo 27, scientificamente validato, informatizzato e digitale, i cui risultati sono resi disponibili su piattaforme interoperabili secondo le indicazioni di cui all'articolo 2, comma 2, lettera l), e all'articolo 2, comma 3, lettera c), della legge n. 33 del 2023. Tale strumento \u00e8 finalizzato a garantire agli operatori della UVM la disponibilit\u00e0 della documentazione sanitaria e sociosanitaria della persona anziana non autosufficiente funzionale alla progettazione e al monitoraggio del percorso di cura e di assistenza, in linea con gli standard tecnologici definiti dalla vigente disciplina in materia di telemedicina e fascicolo sanitario elettronico, attraverso la condivisione delle seguenti informazioni: \n\na) relative alla documentazione sanitaria per l'accesso del PUA; \n\nb) contenute nel fascicolo sanitario elettronico (FSE); \n\nc) relative alla posizione del cittadino nella piattaforma INPS; \n\nd) relative alle eventuali cartelle sociali presso gli enti locali secondo quanto previsto dall'articolo 23, comma 3. \n\n\n\n\n5. Al fine di dare attuazione al principio della programmazione integrata dei servizi, degli interventi e delle prestazioni sanitarie, sociali e assistenziali rivolte alla persona anziana non autosufficiente, con decreto del Ministro della salute e del Ministro del lavoro e delle politiche sociali, di concerto con il Ministro dell'economia e delle finanze, sentito l'INPS, previo parere del Garante per la protezione dei dati personali e acquisita l'intesa in sede di Conferenza unificata di cui all'articolo 8 del decreto legislativo 28 agosto 1997, n. 281, sono definite le modalit\u00e0 di condivisione delle banche dati alimentate da elementi o risultanze che, a qualunque titolo, entrano nel procedimento di accertamento e valutazione di base, nonch\u00e9 la raccolta dei dati, delle comunicazioni e delle informazioni relative alla conclusione del procedimento stesso. Con il medesimo decreto sono definite le modalit\u00e0 di raccolta dei dati per la predisposizione di una apposita relazione annuale del Ministero del lavoro e delle politiche sociali e del Ministero della salute, da trasmettere al CIPA. \n\n\n\n6. All'attuazione del presente articolo si provvede con le risorse umane, strumentali e finanziarie disponibili a legislazione vigente. \n\n\n\n7. Nelle more della piena attuazione delle procedure previste dall'articolo 27 e dal presente articolo, e comunque non oltre la data del 31 dicembre 2025, continuano ad applicarsi le norme e le procedure vigenti per l'accesso alle misure e ai provvedimenti di competenza statale di cui al presente decreto e alle leggi 5 febbraio 1992, n. 104, 30 marzo 1971, n. 118, e 11 febbraio 1980, n. 18. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:31:24.099116"}
{"text": "\n\n\nArt. 29\n Misure per garantire un'offerta integrata \n di assistenza e cure domiciliari\n\n\n1. Gli ATS, le aziende sanitarie e i distretti sanitari, nell'ambito delle rispettive competenze, provvedono a garantire l'attivazione degli interventi definiti dal PAI finalizzati ad attuare concretamente la prosecuzione della vita in condizioni di dignit\u00e0 e sicurezza mediante prestazioni coordinate di cure domiciliari di base e integrate di cui all'articolo 22 del decreto del Presidente del Consiglio dei ministri del 12 gennaio 2017, rivolte alle persone anziane non autosufficienti e in condizioni di fragilit\u00e0, integrate con i servizi di assistenza domiciliare (SAD) ed entro i limiti di quanto previsto dall'articolo 1, comma 162, lettere a) e b), della legge 30 dicembre 2021, n. 234, tramite le attivit\u00e0 di cui alla lettera c) del medesimo comma 162. \n\n\n\n2. Le cure domiciliari di base e integrate rappresentano un servizio a valenza distrettuale finalizzato all'erogazione a domicilio di interventi caratterizzati da un livello di intensit\u00e0 e complessit\u00e0 assistenziale variabile nell'ambito di specifici percorsi di cura e di un progetto di assistenza individuale integrato, come indicato dal decreto del Ministro della salute 23 maggio 2022, n. 77, la cui implementazione \u00e8 stata ulteriormente rafforzata ai sensi dell'articolo 1, comma 244, della legge 30 dicembre 2023, 213. Il monitoraggio delle prestazioni di cure domiciliari e integrate relative agli interventi sanitari e sociosanitari \u00e8 effettuato tramite il Sistema informativo per il monitoraggio dell'assistenza domiciliare (SIAD), che si avvale anche delle informazioni e dei dati derivanti dall'integrazione dei flussi del SIUSS, di cui all'articolo 24 del decreto legislativo 15 settembre 2017, n. 147, per gli interventi sanitari e sociosanitari erogati da operatori del SSN nell'ambito dell'assistenza domiciliare e tramite le informazioni e i dati derivanti dall'integrazione dei flussi del nuovo sistema informativo sanitario del Ministero della salute con il SIUSS del Ministero del lavoro e politiche sociali.\nL'assistenza domiciliare sociale rappresenta, ai sensi del Piano nazionale per la non autosufficienza, un servizio caratterizzato dalla prevalenza degli interventi di cura della persona e di sostegno psico-socio-educativo anche ad integrazione di interventi di natura sociosanitaria. \n\n\n\n3. Con il decreto di cui all'articolo 27, comma 7, su proposta congiunta dell'Agenzia nazionale per i servizi sanitari regionali (Agenas) e della componente tecnica della Rete della protezione e dell'inclusione sociale, sono, altres\u00ec, definite le linee di indirizzo nazionali per l'integrazione operativa degli interventi sociali e sanitari previsti nei servizi di cura e assistenza domiciliari e per l'adozione di un approccio continuativo e multidimensionale della presa in carico della persona anziana non autosufficiente e della sua famiglia, anche attraverso strumenti digitali, di telemedicina e di supporto tecnologico alla cura, in coerenza con la normativa vigente e con la \u00abProposta di requisiti strutturali, tecnologici e organizzativi minimi per l'autorizzazione all'esercizio e requisiti ulteriori per l'accreditamento delle cure domiciliari di base e integrate, in attuazione dell'articolo 1, comma 406, della legge 30 dicembre 2020, n. 178\u00bb, approvata con l'intesa sancita in sede di Conferenza permanente per i rapporti tra lo Stato, le regioni e le province autonome di Trento e di Bolzano nella seduta del 4 agosto 2021, nei limiti delle risorse disponibili a legislazione vigente. \n\n\n\n4. Con disposizioni di legge regionale, nel rispetto delle linee di indirizzo di cui al comma 3 e delle disposizioni di cui all'articolo 1, comma 162, lettere a) e b), della legge n. 234 del 2021, e, con particolare riferimento alla dotazione tecnologica di dispositivi digitali per l'erogazione dei servizi in telemedicina, in conformit\u00e0 con l'intesa sancita dalla Conferenza permanente per i rapporti tra lo Stato, le regioni e le province autonome di Trento e Bolzano nella seduta del 4 agosto 2021, sono conseguentemente definite le procedure per l'accreditamento dei servizi di assistenza domiciliare socioassistenziale. \n\n\n\n5. L'integrazione dei servizi domiciliari di cui al comma 2, si realizza attraverso l'erogazione degli interventi coordinati, sia sanitari che sociali, di supporto alla persona previsti dal PAI. \n\n\n\n6. In coerenza con la programmazione degli interventi delle Missioni 5 e 6 del PNRR, concorrono agli obiettivi di cui al comma 3 le misure di rigenerazione urbana, di mobilit\u00e0 accessibile e sostenibile e quelle del ricorso alle soluzioni abitative indicate dall'articolo 3, comma 2, lettera a), della legge 23 marzo 2023, n. 33, quali: nuove forme di coabitazione solidale delle persone anziane, rafforzamento degli interventi delle reti di prossimit\u00e0 intergenerazionale e tra persone anziane, interventi di adattamento dell'abitazione alle esigenze della persona con soluzioni domotiche e tecnologiche che favoriscano la continuit\u00e0 delle relazioni personali e sociali a domicilio, compresi i servizi di telesoccorso e teleassistenza. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:31:28.255956"}
{"text": "\n\n\nArt. 30\n Servizi residenziali, semiresidenziali e diurni socioassistenziali \n\n\n1. Gli ATS, allo scopo di contrastare l'isolamento sociale e i processi di degenerazione delle condizioni personali delle persone anziane, anche non autosufficienti, offrono, secondo le previsioni della programmazione integrata regionale e locale, servizi socioassistenziali di tipo residenziale, semiresidenziale e diurno che garantiscano la continuit\u00e0 delle condizioni di vita e abitudini relazionali di tipo familiare. \n\n\n\n2. I servizi residenziali sono offerti presso strutture residenziali non sanitarie in possesso di requisiti operativi e di sicurezza, tali da garantire alle persone ospitate adeguati livelli di intensit\u00e0 assistenziale e una adeguata qualit\u00e0 degli ambienti di vita, nonch\u00e9 il diritto alla continuit\u00e0 delle cure e il diritto al mantenimento delle relazioni sociali ed interpersonali, mediante l'accoglienza in ambienti di tipo familiare caratterizzati da formule organizzative rispettose delle esigenze personali e di riservatezza. \n\n\n\n3. I servizi sociali diurni e quelli semiresidenziali sono offerti presso centri di servizio accreditati anche per l'offerta di interventi di integrazione e animazione rivolti a persone anziane anche non autosufficienti e non residenti presso la struttura, al fine di favorire la socializzazione e le relazioni interpersonali e di contrastare l'isolamento sociale e il processo degenerativo fisico e cognitivo. Le strutture di cui al presente articolo non sono ricomprese nelle strutture residenziali e semiresidenziali di cui agli articoli 29 e 30 del decreto del Presidente del Consiglio dei ministri 12 gennaio 2017. \n\n\n\n4. All'attuazione del presente articolo si provvede a valere sulle risorse del Fondo politiche sociali di cui all'articolo 20 della legge 8 novembre 2000, 328, nei limiti delle risorse disponibili. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:31:32.359783"}
{"text": "\n\n\nArt. 31\n Servizi residenziali e semiresidenziali sociosanitari\n\n\n1. Nell'ambito dell'assistenza residenziale e semiresidenziale, previa valutazione multidimensionale unificata, \u00e8 definito il PAI in coerenza con quanto previsto dal decreto del Presidente del Consiglio dei ministri 12 gennaio 2017 e dal decreto del Ministro della salute 23 maggio 2022, n. 77, e tenuto conto della necessit\u00e0 di assicurare risposte diversificate in relazione agli specifici bisogni della persona assistita e alla sua qualit\u00e0 di vita. Il SSN garantisce alle persone anziane non autosufficienti i trattamenti che richiedono tutela sanitaria, lungoassistenza, recupero e mantenimento funzionale, riorientamento in ambiente protesico secondo i livelli di intensit\u00e0 e di compartecipazione alla spesa di cui all'articolo 30 del decreto del Presidente del Consiglio dei ministri 12 gennaio 2017. \n\n\n\n2. Il SSN garantisce alle persone anziane con disabilit\u00e0 psichiche e sensoriali trattamenti riabilitativi e di mantenimento, previa valutazione multidimensionale unificata e stesura del progetto riabilitativo individuale (PRI), che definisce obiettivi, modalit\u00e0 e durata dei trattamenti, in coerenza con quanto previsto dal decreto del Presidente del Consiglio dei ministri 12 gennaio 2017. \n\n\n\n3. Il PAI e il PRI sono redatti con il coinvolgimento di tutte le componenti dell'offerta assistenziale sanitaria, sociosanitaria e sociale della persona anziana e della sua famiglia. \n\n\n\n4. Le strutture residenziali e semiresidenziali pubbliche e private accreditate, sulla base dell'accordo contrattuale con il SSN, assicurano anche processi di integrazione istituzionale, organizzativa e professionale con i servizi sociali, tramite il progressivo potenziamento delle rispettive azioni nell'ambito delle risorse disponibili ai sensi dell'articolo 8 della legge 23 marzo 2023, n. 33. \n\n\n\n5. I servizi residenziali e semiresidenziali sociosanitari di cui ai commi 1 e 2 promuovono, in funzione della numerosit\u00e0 degli anziani assistiti e delle loro specifiche esigenze, la qualit\u00e0 degli ambienti di vita, in modo da renderli amichevoli, familiari e sicuri, nel rispetto della riservatezza e del decoro, tenuto conto del livello di autonomia e delle condizioni cognitive e comportamentali individuali. \n\n\n\n6. Nel rispetto dei requisiti previsti per l'accreditamento dal decreto legislativo 30 dicembre 1992, n. 502, le strutture residenziali sociosanitarie possono essere dotate di moduli distinti per l'erogazione di trattamenti con diverso livello di intensit\u00e0 assistenziale, nonch\u00e9 di cure domiciliari di base e integrate, connotandosi come Centri residenziali multiservizi (CRM). Ciascuna unit\u00e0 d'offerta e di servizio funzionalmente integrata nel CRM mantiene il sistema di autorizzazione e di accreditamento istituzionale previsto per le diverse attivit\u00e0 erogate e si raccorda con le Case della comunit\u00e0 operanti presso il distretto di riferimento. \n\n\n\n\n\n7. Con decreto del Ministro della salute, da adottare entro centoventi giorni dalla data di entrata in vigore del presente decreto, previa intesa in sede di Conferenza permanente per i rapporti tra lo Stato, le regioni e le province autonome di Trento e di Bolzano, si provvede all'individuazione e all'aggiornamento, secondo principi di semplificazione dei procedimenti e di sussidiariet\u00e0 delle relative competenze normative e amministrative, di criteri condivisi ed omogenei a livello nazionale per l'individuazione dei requisiti minimi di sicurezza e dei requisiti ulteriori di qualit\u00e0 per l'autorizzazione e l'accreditamento delle strutture e delle organizzazioni pubbliche e private, anche appartenenti ad enti del terzo settore, che erogano prestazioni residenziali, semiresidenziali e domiciliari a carattere sanitario e sociosanitario di cui al comma 2, in coerenza con le previsioni di cui agli articoli 8-ter, 8-quater, 8-quinquies e 8-octies del decreto legislativo n. 502 del 1992. Nell'ambito dei suddetti criteri \u00e8 dato valore, in particolare: \n\na) all'attitudine della struttura a favorire la continuit\u00e0 di vita e di relazioni delle persone accolte, rispetto alla comunit\u00e0 in cui la struttura stessa \u00e8 inserita; \n\nb) alla congruit\u00e0, rispetto al numero di persone accolte nella struttura, del personale cui applicare i trattamenti economici e normativi dei contratti collettivi di cui all'articolo 51 del decreto legislativo 15 giugno 2015, n. 81; \n\nc) all'attitudine della struttura a contenere al proprio interno pi\u00f9 nuclei abitativi diversificati per tipologie di prestazioni, rappresentando un potenziale CRM; \n\nd) alla dotazione da parte della struttura di soluzioni tecnologiche finalizzate a garantire la sicurezza del lavoro di cura e delle persone accolte, anche tramite l'implementazione graduale di sistemi di videosorveglianza nei limiti di quanto previsto dalla normativa del lavoro e dal diritto alla riservatezza della persone e della copertura finanziaria a legislazione vigente, nonch\u00e9 di soluzioni di tecnologia assistenziale volte a favorire l'erogazione di prestazioni sanitarie di telemedicina, televisita, teleconsulto e telemonitoraggio, secondo le vigenti indicazioni di livello nazionale e in coerenza con il sistema di monitoraggio, valutazione e controllo introdotto dall'articolo 15 della legge 5 agosto 2022, n. 118. \n\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:31:36.461621"}
{"text": "\n\n\nArt. 32\n Misure per garantire l'accesso alle cure palliative\n\n\n1. In conformit\u00e0 a quanto previsto dalla legge 15 marzo 2010, n. 38, e dal decreto del Presidente del Consiglio dei ministri 12 gennaio 2017, l'accesso alle cure palliative \u00e8 garantito per tutti i soggetti anziani non autosufficienti affetti da patologia evolutiva ad andamento cronico ed evolutivo, per le quali non esistono terapie o, se esistono, sono inadeguate o inefficaci ai fini della stabilizzazione della malattia o di un prolungamento significativo della vita. Tale diritto si esercita tramite la rete nazionale e le reti regionali e locali delle cure palliative, di cui all'Accordo Stato-Regioni del 27 luglio 2020, nonch\u00e9 tramite la rete di cure palliative e terapia del dolore pediatrica di cui all'Accordo Stato-Regioni del 25 marzo 2021, che articolano l'erogazione delle prestazioni assistenziali nei diversi setting assistenziali, in coerenza con quanto previsto dal decreto del Ministro della salute n. 77 del 2022. \n\n\n\n\n\n2. Le reti locali delle cure palliative assicurano sul territorio di riferimento, attraverso equipe di cure palliative dedicate specificamente formate, attivit\u00e0 di consulenza, identificazione precoce e tempestiva del bisogno, cura, assistenza, facilitazione e attivazione dei percorsi di dimissioni protette e l'erogazione dell'assistenza nell'ambito dei PAI: \n\na) nelle strutture di degenza ospedaliera, ivi inclusi gli hospice in sede ospedaliera; \n\nb) nelle attivit\u00e0 ambulatoriali per l'erogazione di cure palliative precoci e simultanee; \n\nc) a domicilio del paziente attraverso le unit\u00e0 di cure palliative domiciliari (UCPDOM); \n\nd) nelle strutture residenziali sociosanitarie e negli hospice. \n\n\n\n\n3. Le persone anziane fragili, non autosufficienti, in condizioni croniche complesse e avanzate o che sviluppano traiettorie di malattie ad evoluzione sfavorevole, ricevono nell'ambito delle strutture della rete di cure palliative azioni coordinate e integrate guidate dalla pianificazione condivisa delle cure, che coinvolgono il malato e la famiglia ole varie figure di rappresentativit\u00e0 legale. \n\n\n\n4. A favore della persona anziana affetta da una patologia cronica e invalidante o caratterizzata da inarrestabile evoluzione con prognosi infausta, pu\u00f2 essere realizzata una pianificazione delle cure condivisa tra il paziente e il medico, alla quale il medico e l'equipe sanitaria sono tenuti ad attenersi qualora il paziente venga a trovarsi nella condizione di non poter esprimere il proprio consenso o in una condizione di incapacit\u00e0, ai sensi della legge 22 dicembre 2017, n. 219. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:31:40.558333"}
{"text": "\n\n\nArt. 33\n Interventi per le persone con disabilit\u00e0 \n divenute anziane. Principio di continuit\u00e0\n\n\n1. Fermo restando quanto previsto dall'articolo 27, comma 10, le persone anziane che non sono state dichiarate non autosufficienti possono presentare istanza per l'accertamento della condizione di disabilit\u00e0 ai sensi del decreto legislativo attuativo della legge 22 dicembre 2021, n. 227, per accedere ai relativi benefici. \n\n\n\n2. Le persone con disabilit\u00e0 gi\u00e0 accertata, al compimento del sessantacinquesimo anno di et\u00e0, hanno diritto a non essere dimesse o escluse dai servizi e dalle prestazioni gi\u00e0 in corso di fruizione e hanno diritto alla continuit\u00e0 assistenziale nella medesima misura, salva la cessazione delle prestazioni di invalidit\u00e0 civile che, secondo la legislazione vigente, si convertono, al ricorrerne dei requisiti, in assegno sociale. Le medesime persone hanno diritto ad accedere, anche dopo il sessantacinquesimo anno di et\u00e0, ai servizi e alle attivit\u00e0 specifiche per la condizione di disabilit\u00e0, secondo quanto previsto dal progetto di vita individuale, partecipato e personalizzato, di cui all'articolo 2, comma 2, lettera c), della legge 22 dicembre 2021, n. 227. \n\n\n\n3. Le medesime persone di cui al comma 2, possono, su richiesta, senza necessit\u00e0 di chiedere l'attivazione di un nuovo percorso di accertamento della non autosufficienza e, se gi\u00e0 esistente, della valutazione multidimensionale, accedere anche ad interventi e prestazioni previsti per le persone anziane e per le persone anziane non autosufficienti. \n In tale caso viene direttamente redatto il PAI che integra il progetto di vita individuale, partecipato e personalizzato di cui all'articolo 2, comma 2, lettera c), della legge 22 dicembre 2021, n. 227, se gi\u00e0 esistente, e si predispone il budget di cura e di assistenza, in coerenza con il budget del progetto di vita, ove gi\u00e0 predisposto. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:31:44.655163"}
{"text": "\n\n\nArt. 34\n Prestazione universale\n\n\n1. \u00c8 istituita, in via sperimentale, dal 1\u00b0 gennaio 2025 al 31 dicembre 2026, una prestazione universale, subordinata allo specifico bisogno assistenziale al fine di promuovere il progressivo potenziamento delle prestazioni assistenziali per il sostegno della domiciliarit\u00e0 e dell'autonomia personale delle persone anziane non autosufficienti. \n\n\n\n2. L'INPS provvede all'individuazione dello stato di bisogno assistenziale, di livello gravissimo, dei soggetti anziani di cui all'articolo 35, comma 1, sulla base delle informazioni sanitarie a disposizione nei propri archivi e delle indicazioni fornite dalla commissione di cui al comma 3, anche con le modalit\u00e0 di cui all'articolo 29-ter del decreto-legge 16 luglio 2020, n. 76, convertito, con modificazioni, dalla legge 11 settembre 2020, n. 120. \n\n\n\n3. Fermi restando i diritti e le prestazioni gi\u00e0 assicurate alle persone anziane, anche non autosufficienti a legislazione vigente, con decreto del Ministro del lavoro e delle politiche sociali, da adottare entro sessanta giorni dalla data di entrata in vigore del presente decreto, \u00e8 nominata una commissione tecnico-scientifica, con il coinvolgimento delle regioni e degli enti territoriali mediante i rispettivi organismi di coordinamento, per l'individuazione degli indicatori atti alla definizione dei criteri di classificazione dello stato di bisogno assistenziale gravissimo, tenuto conto delle disposizioni di cui al decreto del Ministro del lavoro e delle politiche sociali 26 settembre 2016, pubblicato nella Gazzetta Ufficiale n. 280 del 30 novembre 2016. Ai componenti della commissione di cui al primo periodo non \u00e8 riconosciuto alcun emolumento, compenso, gettone di presenza o indennit\u00e0 comunque denominata. \n\n\n\n4. Con uno o pi\u00f9 decreti del Ministro del lavoro e delle politiche sociali, di concerto con il Ministro dell'economia e delle finanze, sentito l'INPS e previa intesa in sede di Conferenza unificata di cui all'articolo 8 del decreto legislativo 28 agosto 1997, n. 281, sono stabilite, entro novanta giorni dalla data di entrata in vigore del presente decreto, le modalit\u00e0 attuative e operative della prestazione universale, dei relativi controlli e della eventuale revoca, nonch\u00e9 le connesse attivit\u00e0 preparatorie e organizzative, anche a carattere informativo, da espletarsi entro il 31 dicembre 2024. Dall'attuazione delle disposizioni di cui al presente comma non devono derivare nuovi o maggiori oneri a carico della finanza pubblica. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:31:48.754511"}
{"text": "\n\n\nArt. 35\n Beneficiari e opzione\n\n\n\n\n1. La prestazione universale di cui all'articolo 34 \u00e8 erogata dall'INPS ed \u00e8 riconosciuta, previa espressa richiesta, alla persona anziana non autosufficiente, in possesso dei seguenti requisiti: \n\na) un'et\u00e0 anagrafica di almeno 80 anni; \n\nb) un livello di bisogno assistenziale gravissimo, come definito ai sensi dell'articolo 34, commi 2 e 3; \n\nc) un valore dell'Indicatore della situazione economica equivalente (ISEE) per le prestazioni agevolate di natura sociosanitaria, ai sensi dell'articolo 6 del decreto del Presidente del Consiglio dei ministri 5 dicembre 2013, n. 159, in corso di validit\u00e0, non superiore a euro 6.000; \n\nd) titolarit\u00e0 dell'indennit\u00e0 di accompagnamento di cui all'articolo 1, primo comma, della legge 11 febbraio 1980, n. 18, ovvero possesso dei requisiti per il riconoscimento del suddetto beneficio. \n\n\n\n\n2. Le persone anziane non autosufficienti di cui al comma 1 possono richiedere la prestazione universale in modalit\u00e0 telematica all'INPS, secondo le relative modalit\u00e0 attuative e operative fissate dal decreto di cui all'articolo 34, comma 4. La richiesta puessere presentata anche presso gli istituti di patronato di cui alla legge 30 marzo 2001, n. 152. Dall'attuazione delle disposizioni di cui al secondo periodo non devono derivare nuovi o maggiori oneri a carico della finanza pubblica. L'INPS procede alla verifica dei requisiti di cui al comma 1, nel rispetto dei limiti di spesa di cui all'articolo 36, comma 6. \n\n\n\n3. L'opzione di cui al comma 2, a domanda, pu\u00f2 essere revocata in qualsiasi momento, con conseguente ripristino dell'indennit\u00e0 di accompagnamento di cui all'articolo 1 della legge 11 febbraio 1980, n. 18, e delle ulteriori prestazioni di cui all'articolo 1, comma 164, della legge 30 dicembre 2021, n. 234, per i soggetti gi\u00e0 titolari delle stesse prima dell'opzione. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:31:52.851953"}
{"text": "\n\n\nArt. 36\n Oggetto del beneficio\n\n\n1. La prestazione universale di cui all'articolo 34 \u00e8 erogabile sotto forma di trasferimento monetario e di servizi alla persona, previa individuazione dello specifico bisogno assistenziale gravissimo, definito ai sensi dell'articolo 34, commi 2 e 3. \n\n\n\n\n\n2. La prestazione universale, esente da imposizione fiscale e non soggetta a pignoramento, \u00e8 erogata su base mensile ed \u00e8 composta da: \n\na) una quota fissa monetaria corrispondente all'indennit\u00e0 di accompagnamento di cui all'articolo 1 della legge 11 febbraio 1980, n. 18; \n\nb) una quota integrativa definita \u00abassegno di assistenza\u00bb, pari ad euro 850 mensili, finalizzata a remunerare il costo del lavoro di cura e assistenza, svolto da lavoratori domestici con mansioni di assistenza alla persona titolari di rapporto di lavoro conforme ai contratti collettivi nazionali di settore di cui all'articolo 51 del decreto legislativo 15 giugno 2015, n. 81, o l'acquisto di servizi destinati al lavoro di cura e assistenza e forniti da imprese qualificate nel settore dell'assistenza sociale non residenziale, nel rispetto delle specifiche previsioni contenute nella programmazione integrata di livello regionale e locale. \n\n\n\n\n3. Sull'importo della quota fissa monetaria di cui al comma 2, lettera a), trova applicazione l'articolo 1, terzo comma, della legge 11 febbraio 1980, n.18. \n\n\n\n4. La prestazione universale di cui al comma 1, quando fruita, assorbe l'indennit\u00e0 di accompagnamento di cui alla legge n. 18 del 1980 e le ulteriori prestazioni di cui all'articolo 1, comma 164, della legge n. 234 del 2021. \n\n\n\n5. Quando accerta che la quota integrativa di cui al comma 2, lettera b), non \u00e8 stata utilizzata, in tutto o in parte, per la stipula di rapporti di lavoro o per l'acquisto di servizi ivi previsti, l'INPS procede alla revoca della sola quota integrativa definita \u00abassegno di assistenza\u00bb e il beneficiario \u00e8 tenuto alla restituzione di quanto indebitamente ricevuto, fermo restando il diritto della persona anziana non autosufficiente a continuare a percepire l'indennit\u00e0 di accompagnamento di cui all'articolo 1 della legge n. 18 del 1980, in presenza dei presupposti di legge. \n\n\n\n6. La prestazione universale disciplinata ai sensi del presente Capo \u00e8 riconosciuta, a domanda. L'\u00abassegno di assistenza\u00bb di cui al comma 2, lettera b), \u00e8 riconosciuto nel limite massimo di spesa di 250 milioni di euro per l'anno 2025 e di 250 milioni di euro per l'anno 2026. L'INPS provvede al monitoraggio della relativa spesa, informando con cadenza periodica il Ministero del lavoro e delle politiche sociali e il Ministero dell'economia e delle finanze.\nQualora dal monitoraggio emerga il verificarsi di scostamenti, anche in via prospettica, del numero di domande rispetto alle risorse finanziarie di cui al primo periodo, con decreto del Ministro dell'economia e delle finanze, di concerto con il Ministro del lavoro e delle politiche sociali, si provveder\u00e0 a rideterminare l'importo mensile della quota integrativa di cui alla lettera b) del comma 2. \n\n\n\n7. Alle attivit\u00e0 amministrative derivanti dall'attuazione dal presente articolo, l'INPS provvede con le risorse umane, strumentali e finanziarie disponibili a legislazione vigente. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:31:56.952665"}
{"text": "\n\n\nArt. 37\n Ricognizione delle agevolazioni contributive e fiscali\n\n\n\n\n1. In attuazione di quanto previsto dall'articolo 5, comma 2, lettera a), numero 2, della legge 23 marzo 2023, n. 33, rientrano nelle disposizioni dirette a favorire il livello qualitativo e quantitativo delle prestazioni di lavoro, cura e assistenza in favore delle persone anziane non autosufficienti le agevolazioni fiscali e contributive previste dalle seguenti disposizioni: \n\na) l'articolo 10, comma 2, terzo periodo, del testo unico delle imposte sui redditi, di cui al decreto del Presidente della Repubblica 22 dicembre 1986, n. 917, di seguito TUIR, che riconosce la deducibilit\u00e0 dal reddito complessivo, fino all'importo di euro 1.549,37, dei contributi previdenziali e assistenziali versati per gli addetti ai servizi domestici e all'assistenza personale o familiare; \n\nb) l'articolo 15, comma 1, lettera i-septies), del TUIR che riconosce, a favore dei contribuenti con reddito complessivo non superiore a euro 40.000, la detraibilit\u00e0 del 19 per cento delle spese, per un importo non superiore a euro 2.100, sostenute per gli addetti all'assistenza personale nei casi di non autosufficienza nel compimento degli atti della vita quotidiana; \n\nc) l'articolo 51, comma 2, lettera f-ter), del TUIR che stabilisce che non concorrono a formare il reddito del lavoratore dipendente le somme e le prestazioni erogate dal datore di lavoro alla generalit\u00e0 dei dipendenti o a categorie di dipendenti per la fruizione dei servizi di assistenza ai familiari anziani o non autosufficienti a carico; \n\nd) l'articolo 51, comma 2, lettera f-quater), del TUIR che prevede che non concorrono a formare il reddito del lavoratore dipendente i contributi e i premi versati dal datore di lavoro a favore della generalit\u00e0 dei dipendenti o di categorie di dipendenti per prestazioni, anche assicurative, aventi per oggetto il rischio di non autosufficienza nel compimento degli atti della vita quotidiana o aventi per oggetto il rischio di gravi patologie. \n\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:32:01.049504"}
{"text": "\n\n\nArt. 38\nDefinizione degli standard formativi e formazione del personale addetto all'assistenza e al supporto delle persone anziane non autosufficienti\n\n\n1. In attuazione di quanto previsto dall'articolo 5, comma 2, lettera b), della legge 23 marzo 2023, n. 33, e allo scopo di concorrere alla definizione di percorsi formativi idonei allo svolgimento delle attivit\u00e0 professionali prestate nell'ambito della cura e dell'assistenza alle persone anziane non autosufficienti presso i servizi del territorio, a domicilio, nei centri semiresidenziali integrati e nei centri residenziali, nonch\u00e9 degli standard formativi degli assistenti familiari impegnati nel supporto e nell'assistenza delle persone anziane non autosufficienti, senza la previsione di requisiti di accesso per l'esercizio della professione stessa, il Ministero del lavoro e delle politiche sociali, il Ministero dell'istruzione e del merito e il Ministero dell'universit\u00e0 e della ricerca, previa intesa in sede di Conferenza permanente per i rapporti tra lo Stato, le regioni e le province autonome di Trento e di Bolzano, adottano, entro novanta giorni dalla data di entrata in vigore del presente decreto, linee guida per la definizione di modalit\u00e0 omogenee per l'attuazione di percorsi formativi, alle quali le regioni possono fare riferimento, nell'ambito della propria autonomia, per il raggiungimento di standard formativi uniformi su tutto il territorio nazionale, finalizzati a migliorare, anche attraverso la graduazione in base ai bisogni, e rendere omogenea l'offerta formativa per le professioni di cura, nonch\u00e9 all'acquisizione della qualificazione professionale di assistente familiare. Nelle linee guida, tenuto conto della contrattazione collettiva nazionale di settore, sono individuate e definite le competenze degli assistenti familiari e i riferimenti per l'individuazione e la validazione delle competenze pregresse. \n\n\n\n2. Al fine di concorrere alla riqualificazione del lavoro di cura, con intese stipulate dalle organizzazioni sindacali comparativamente pi\u00f9 rappresentative sul piano nazionale che hanno sottoscritto i contratti collettivi nazionali di lavoro, possono essere previsti percorsi di formazione, anche mediante gli enti bilaterali di cui all'articolo 2, comma 1, lettera h), del decreto legislativo 10 settembre 2003, n. 276, in possesso dell'accreditamento regionale alla formazione. \n\n\n\n3. Le regioni, al fine di dare attuazione a quanto previsto dall'articolo 1, comma 162, lettera c), della legge 30 dicembre 2021, n. 234, e senza nuovi o maggiori oneri a carico della finanza pubblica, istituiscono appositi registri regionali di assistente familiare, che contengono i nominativi di coloro che sono in possesso di una qualificazione regionale di assistente familiare rilasciata ai sensi delle linee guida di cui al comma 1, cos\u00ec come anche di ulteriori titoli di studio e di formazione attinenti all'ambito professionale, e sottoscrivono, altres\u00ec, appositi accordi di collaborazione interistituzionale tra centri per l'impiego (CPI) e ATS, con la finalit\u00e0 di favorire l'incontro tra la domanda e l'offerta di lavoro degli assistenti familiari. \n\n\n\n4. Al fine di potenziare e riqualificare l'offerta professionale dei servizi di assistenza familiare per le persone anziane non autosufficienti, le regioni promuovono, attraverso i propri enti accreditati, corsi di formazione professionale per acquisire la qualificazione di assistente familiare, rivolti anche alla platea dei destinatari dell'Assegno di inclusione e del Supporto per la formazione e il lavoro di cui al decreto-legge 4 maggio 2023, n. 48, convertito, con modificazioni, dalla legge 3 luglio 2023, n. 85. \n\n\n\n5. Dall'attuazione del presente articolo non devono derivare nuovi o maggiori oneri a carico della finanza pubblica. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:32:05.160072"}
{"text": "\n\n\nArt. 39\n Caregiver familiari\n\n\n1. In attuazione di quanto previsto dall'articolo 5, comma 2, lettera c), della legge 23 marzo 2023, n. 33, al fine di sostenere il progressivo miglioramento delle condizioni di vita dei caregiver familiari, individuati nei soggetti di cui all'articolo 1, comma 255, della legge 27 dicembre 2017, n. 205, nell'ambito delle risorse disponibili a legislazione vigente, \u00e8 riconosciuto il valore sociale ed economico per l'intera collettivit\u00e0 dell'attivit\u00e0 di assistenza e cura non professionale e non retribuita prestata nel contesto familiare a favore di persone anziane e di persone anziane non autosufficienti che necessitano di assistenza continuativa anche a lungo termine per malattia, infermit\u00e0 o disabilit\u00e0. \n\n\n\n2. Il caregiver familiare, in relazione ai bisogni della persona assistita, si prende cura e assiste la persona nell'ambiente domestico, nella vita di relazione, nella mobilit\u00e0, nelle attivit\u00e0 della vita quotidiana, di base e strumentali. Si rapporta con gli operatori del sistema dei servizi sociali, sociosanitari e sanitari secondo il progetto personalizzato e partecipato. \n\n\n\n3. Il ruolo e le attivit\u00e0 del caregiver familiare ed i sostegni necessari per il caregiver a fronte di tali attivit\u00e0 sono definiti in apposita sezione dei PAI di cui all'articolo 1, comma 1, lettera d), della legge n. 33 del 2023, tenuto conto anche dell'esito della valutazione dello stress e degli specifici bisogni, degli obiettivi e degli interventi a sostegno del caregiver stesso, nonch\u00e9 di quelli degli altri eventuali componenti del nucleo familiare, con particolare riferimento alla presenza di figli minori di et\u00e0. \n\n\n\n4. Il caregiver familiare pu\u00f2 partecipare alla valutazione multidimensionale unificata della persona anziana non autosufficiente, nonch\u00e9 all'elaborazione del PAI e all'individuazione del budget di cura e di assistenza, anche ai sensi dell'articolo 21 del decreto del Presidente del Consiglio dei ministri 12 gennaio 2017, e di quanto previsto dal Piano d'indirizzo per la riabilitazione adottato con Accordo in Conferenza permanente per i rapporti tra lo Stato, le regioni e le province autonome di Trento e di Bolzano del 10 febbraio 2011. Nel PAI si individuano l'apporto volontario ed informale del caregiver familiare per l'attuazione degli interventi nonch\u00e9 i relativi supporti, anche ai sensi dell'articolo 14 della legge 8 novembre 2000, n. 328, e dell'articolo 1, commi 163 e 164, della legge 30 dicembre 2021, n. 234. \n\n\n\n5. Ai fini dell'attuazione di quanto previsto dai commi 1, 2, 3 e 4, le regioni programmano e individuano le modalit\u00e0 di riordino e unificazione, le attivit\u00e0 e i compiti svolti dalle unit\u00e0 di valutazione multidimensionali unificate operanti per l'individuazione delle misure di sostegno e di sollievo ai caregiver familiari, all'interno delle unit\u00e0 di valutazione multidimensionale unificate di cui all'articolo 4, comma 2, lettera l), numero 2, della legge n. 33 del 2023. \n\n\n\n6. I servizi sociali, sociosanitari e sanitari, previo consenso dell'assistito oppure del suo rappresentante legale e nel rispetto delle norme in materia di trattamento e protezione dei dati personali di cui al regolamento 2016/679/UE del Parlamento europeo e del Consiglio, del 27 aprile 2016, al decreto legislativo 30 giugno 2003, n. 196, e al decreto legislativo 10 agosto 2018, n. 101, forniscono al caregiver familiare le informazioni sulle problematiche della persona assistita, sui bisogni assistenziali e sulle cure necessarie, sui diritti e sui criteri di accesso alle prestazioni sociali, sociosanitarie e sanitarie, sulle diverse opportunit\u00e0 e risorse operanti sul territorio che possono essere di sostegno all'assistenza e alla cura. \n\n\n\n7. Le regioni e le province autonome valorizzano l'esperienza e le competenze maturate dal caregiver familiare nell'attivit\u00e0 di assistenza e cura, al fine di favorire l'accesso o il reinserimento lavorativo dello stesso al termine di tale attivit\u00e0. \n\n\n\n8. Al caregiver familiare pu\u00f2 essere riconosciuta la formazione e l'attivit\u00e0 svolta ai fini dell'accesso ai corsi di misure compensative previsti nell'ambito del sistema di formazione regionale e finalizzati al conseguimento della qualifica professionale di operatore sociosanitario (OSS). \n\n\n\n9. In attuazione dell'articolo 5, comma 2, lettera c), numero 2), della legge n. 33 del 2023, al fine di riconoscere e valorizzare l'esperienza maturata dallo studente caregiver familiare, le istituzioni scolastiche del secondo ciclo, nell'ambito della loro autonomia, possono individuare, all'interno del Piano triennale dell'offerta formativa (PTOF), i criteri e le modalit\u00e0 per promuovere specifiche iniziative formative coerenti con l'attivit\u00e0 di cura del familiare adulto fragile, anche attraverso i percorsi per le competenze trasversali e l'orientamento (PCTO) e con il coinvolgimento delle associazioni maggiormente rappresentative dei caregiver familiari, ai fini della valorizzazione delle competenze acquisite durante l'attivit\u00e0 di cura e assistenza. \n\n\n\n10. Per le finalit\u00e0 di cui al comma 9, i Centri provinciali di istruzione per gli adulti (CPIA), nell'ambito della loro autonomia, possono individuare i criteri e le modalit\u00e0, nelle attivit\u00e0 finalizzate al riconoscimento dei crediti, per valorizzare l'esperienza maturata dagli adulti caregiver familiari. \n\n\n\n11. Al fine di assicurare la partecipazione delle rappresentanze dei caregiver familiari nelle programmazioni sociali nazionali, la Rete di cui all'articolo 21 del decreto legislativo 15 settembre 2017, n. 147, nella definizione dei piani nazionali di cui al comma 6 del medesimo articolo, consulta le associazioni maggiormente rappresentative dei caregiver familiari per l'individuazione degli specifici bisogni da soddisfare e degli interventi a tal fine necessari, individuando le modalit\u00e0 di realizzazione degli stessi e l'allocazione delle risorse disponibili. \n\n\n\n12. Le regioni prevedono i criteri di individuazione delle associazioni maggiormente rappresentative dei caregiver familiare a livello regionale, nonch\u00e9 le modalit\u00e0 di partecipazione delle stesse ai piani regionali sociali, sociosanitari e sanitari relativamente agli aspetti di loro interesse. Le regioni, nel fornire direttive per la definizione delle programmazioni locali, sociali, sociosanitarie e sanitarie, individuano anche le forme di consultazione e partecipazione delle associazioni rappresentative dei caregiver del territorio di riferimento. \n\n\n\n13. Dall'attuazione del presente articolo non devono derivare nuovi o maggiori oneri a carico della finanza pubblica. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:32:09.256844"}
{"text": "\n\n\nArt. 40\n Ambito di applicazione del titolo II\n\n\n1. Le disposizioni di cui al titolo II, fermo restando quanto previsto dagli articoli 33, commi 1 e 2, 34, 35 e 36, si applicano alle persone che abbiano compiuto 70 anni. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:32:13.352799"}
{"text": "\n\n\nArt. 41\n Clausola di salvaguardia\n\n\n1. Le disposizioni del presente decreto sono applicabili nelle regioni a statuto speciale e nelle province autonome di Trento e di Bolzano compatibilmente con i rispettivi statuti e le relative norme di attuazione, anche con riferimento alla legge costituzionale 18 ottobre 2001, n. 3. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:32:17.449896"}
{"text": "\n\n\nArt. 42\n Disposizioni finanziarie\n\n\n\n\n1. Alla copertura degli oneri derivanti dall'articolo 36, comma 2, lettera b), pari a 250 milioni di euro per l'anno 2025 e 250 milioni di euro per l'anno 2026, si provvede: \n\na) quanto a 75 milioni di euro per l'anno 2025 e 75 milioni di euro per l'anno 2026 mediante corrispondente riduzione delle risorse del Fondo per le non autosufficienze di cui all'articolo 1, comma 1264, della legge 27 dicembre 2006, n. 296; \n\nb) quanto a 125 milioni di euro per l'anno 2025 e 125 milioni di euro per l'anno 2026 a valere sul Programma nazionale \u00abInclusione e lotta alla povert\u00e0\u00bb 2021-2027, nel rispetto delle procedure e criteri di ammissibilit\u00e0 previsti dal Programma medesimo; \n\nc) quanto a 50 milioni di euro per l'anno 2025 e 50 milioni di euro per l'anno 2026 a valere sulle disponibilit\u00e0 della Missione 5 del PNRR. \n\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:32:21.602781"}
{"text": "\n\n\nArt. 43\n Entrata in vigore\n\n\n1. Il presente decreto entra in vigore il giorno successivo a quello della sua pubblicazione nella Gazzetta Ufficiale della Repubblica italiana. \n\n\n\nIl presente decreto, munito del sigillo dello Stato, sar\u00e0 inserito nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarlo e di farlo osservare. \n Dato a Roma, add\u00ec 15 marzo 2024 \nMATTARELLA\nMeloni, Presidente del Consiglio dei ministri\nSchillaci, Ministro della salute\nCalderone, Ministro del lavoro e delle politiche sociali\nPiantedosi, Ministro dell'interno\nSalvini, Ministro delle infrastrutture e dei trasporti\nAlberti Casellati, Ministro per le riforme istituzionali e la semplificazione normativa\nLocatelli, Ministro per la disabilit\u00e0\nRoccella, Ministro per la famiglia, la natalit\u00e0 e le pari opportunit\u00e0\nAbodi, Ministro per lo sport e i giovani\nFitto, Ministro per gli affari\neuropei, il Sud, le politiche di coesione e il PNRR\nCalderoli, Ministro per gli affari regionali e le autonomie\nBernini, Ministro dell'universit\u00e0 e della ricerca\nValditara, Ministro dell'istruzione e del merito\nGarnero Santanch\u00e8, Ministro del turismo\nSangiuliano, Ministro della cultura\nGiorgetti, Ministro dell'economia e delle finanze\nVisto, il Guardasigilli: Nordio\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00050&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:32:25.702241"}
{"text": "\nLa Camera dei deputati ed il Senato della Repubblica hanno approvato;\nIL PRESIDENTE DELLA REPUBBLICA\nPromulga\n la seguente legge:\nArt. 1\n\n\n1. Il decreto-legge 18 gennaio 2024, n. 4, recante disposizioni urgenti in materia di amministrazione straordinaria delle imprese di carattere strategico, \u00e8 convertito in legge con le modificazioni riportate in allegato alla presente legge. \n\n\n\n2. Il decreto-legge 2 febbraio 2024, n. 9, recante disposizioni urgenti a tutela dell'indotto delle grandi imprese in stato di insolvenza ammesse alla procedura di amministrazione straordinaria, \u00e8 abrogato. Restano validi gli atti e i provvedimenti adottati e sono fatti salvi gli effetti prodottisi e i rapporti giuridici sorti sulla base del medesimo decreto-legge n. 9 del 2024. \n\n\n\n3. La presente legge entra in vigore il giorno successivo a quello della sua pubblicazione nella Gazzetta Ufficiale. \n\n\n\nLa presente legge, munita del sigillo dello Stato, sar\u00e0 inserita nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarla e di farla osservare come legge dello Stato. \n Data a Roma, add\u00ec 15 marzo 2024 \nMATTARELLA\nMeloni, Presidente del Consiglio dei ministri\nUrso, Ministro delle imprese e del made in Italy\nGiorgetti, Ministro dell'economia e delle finanze\nCalderone, Ministro del lavoro e delle politiche sociali\nVisto, il Guardasigilli: Nordio\n Avvertenza: \n\n Il decreto-legge 18 gennaio 2024, n. 4, \u00e8 stato pubblicato nella Gazzetta Ufficiale - Serie generale - n. 14 del 18 gennaio 2024. \n A norma dell'art. 15, comma 5, della legge 23 agosto 1988, n. 400 (Disciplina dell'attivit\u00e0 di Governo e ordinamento della Presidenza del Consiglio dei ministri), le modifiche apportate dalla presente legge di conversione hanno efficacia dal giorno successivo a quello della sua pubblicazione. \n Il testo del decreto-legge coordinato con la legge di conversione \u00e8 pubblicato in questa stessa Gazzetta Ufficiale alla pag. 64. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00045&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:32:26.702708"}
{"text": "\n\n\n Allegato \n\n Modificazioni apportate in sede di conversione \n al decreto-legge 18 gennaio 2024, n. 4 \n\n All'articolo 1: \n al comma 1, capoverso: \n al primo periodo, dopo le parole: \u00abrequisiti di cui all'articolo 1\u00bb sono inserite le seguenti: \u00abdel presente decreto\u00bb; \n al secondo periodo, le parole: \u00abdi cui all'articolo 12 del decreto legislativo\u00bb sono sostituite dalle seguenti: \u00abprevista dall'articolo 12 del codice della crisi d'impresa e dell'insolvenza, di cui al decreto legislativo\u00bb e dopo le parole: \u00abdisciplinati dallo stesso\u00bb sono inserite le seguenti: \u00abcodice di cui al\u00bb; \n al terzo periodo, le parole: \u00abdi cui all'articolo 12 decreto\u00bb sono sostituite dalle seguenti: \u00abprevista dall'articolo 12 del citato codice di cui al decreto\u00bb; \n dopo il comma 1 sono aggiunti i seguenti: \n \u00ab1-bis. All'articolo 27, comma 2, lettera a), del decreto legislativo 8 luglio 1999, n. 270, dopo le parole: \"tramite la cessione dei complessi aziendali\" sono inserite le seguenti: \"o dei contratti o dei diritti, anche di natura obbligatoria, aventi a oggetto, in tutto o in parte, gli stessi complessi aziendali\". \n 1-ter. A seguito dell'ammissione immediata alla procedura di amministrazione straordinaria di imprese che gestiscono uno o pi\u00f9 stabilimenti industriali di interesse strategico nazionale ai sensi dell'articolo 1 del decreto-legge 3 dicembre 2012, n. 207, convertito, con modificazioni, dalla legge 24 dicembre 2012, n. 231, il commissario straordinario, entro sei mesi dal provvedimento di ammissione, comunica il piano industriale al Ministero delle imprese e del made in Italy\u00bb. \n All'articolo 2: \n al comma 1, capoverso 1-sexies: \n al primo periodo, dopo le parole: \u00abesigenze di continuit\u00e0\u00bb sono inserite le seguenti: \u00abproduttiva e\u00bb; \n al secondo periodo, dopo le parole: \u00aball'articolo 222 del\u00bb sono inserite le seguenti: \u00abcodice della crisi d'impresa e dell'insolvenza, di cui al\u00bb; \n \u00e8 aggiunto, in fine, il seguente periodo: \u00abIl finanziamento di cui al presente comma \u00e8 concesso con decreto del Ministro dell'economia e delle finanze, di concerto con il Ministro delle imprese e del made in Italy, previa richiesta motivata del commissario straordinario\u00bb. \n Dopo l'articolo 2 sono inseriti i seguenti: \n \u00abArt. 2-bis (Misure per il sostegno e l'accesso alla liquidit\u00e0 delle microimprese e delle piccole e medie imprese che forniscono beni e servizi a imprese di carattere strategico ammesse alla procedura di amministrazione straordinaria). - 1. Alle microimprese e alle piccole e medie imprese, come definite nell'allegato I al regolamento (UE) n. 651/2014 della Commissione, del 17 giugno 2014, che incontrano difficolt\u00e0 di accesso al credito a causa dell'aggravamento della posizione debitoria di imprese committenti che gestiscono almeno uno stabilimento industriale di interesse strategico nazionale ai sensi dell'articolo 1 del decreto-legge 3 dicembre 2012, n. 207, convertito, con modificazioni, dalla legge 24 dicembre 2012, n. 231, e che sono ammesse alla procedura di amministrazione straordinaria in data successiva al 3 febbraio 2024, \u00e8 concessa a titolo gratuito, anche se rientranti nella fascia 5 del modello di valutazione di cui alla parte IX delle vigenti condizioni di ammissibilit\u00e0 e disposizioni di carattere generale del Fondo di garanzia per le piccole e medie imprese, di cui al decreto del Ministro delle imprese e del made in Italy del 30 giugno 2023, di cui alla comunicazione pubblicata nella Gazzetta Ufficiale n. 171 del 24 luglio 2023, a decorrere dal 3 febbraio 2024 e fino alla chiusura della predetta procedura di amministrazione straordinaria, la garanzia del Fondo di cui all'articolo 2, comma 100, lettera a), della legge 23 dicembre 1996, n. 662, su finanziamenti di importo massimo pari ai crediti vantati nei confronti dell'impresa committente, fino alla misura: \n a) dell'80 per cento dell'importo dell'operazione finanziaria, nel caso di garanzia diretta; \n b) del 90 per cento dell'importo dell'operazione finanziaria garantito dal garante di primo livello, nel caso di riassicurazione. \n 2. Per l'accesso alla garanzia del Fondo di cui al comma 1, le imprese di cui al suddetto comma 1 devono aver prodotto, in un periodo non risalente oltre i cinque esercizi precedenti la data di presentazione della richiesta di garanzia, almeno il 35 per cento del fatturato medio complessivo nei confronti del committente sottoposto alle procedure di cui al medesimo comma 1. A tale fine, alla richiesta di garanzia del Fondo deve essere allegata apposita dichiarazione sostitutiva di atto notorio, sottoscritta dal legale rappresentante dell'impresa beneficiaria e controfirmata dal presidente del collegio sindacale o dal revisore unico, ovvero, nel caso in cui tali organi sociali non siano presenti, da un professionista iscritto nel Registro dei revisori legali, nell'Albo dei dottori commercialisti e degli esperti contabili o nell'albo dei consulenti del lavoro, attestante la sussistenza, alla data della richiesta della garanzia del Fondo, del requisito di cui al primo periodo. \n 3. Alla copertura degli oneri derivanti dall'attuazione del presente articolo si provvede, in prima istanza, a valere sulle risorse, libere da impegni alla data del 3 febbraio 2024, assegnate alla riserva del Fondo di garanzia istituita ai sensi del decreto del Ministro dello sviluppo economico 17 ottobre 2016, pubblicato nella Gazzetta Ufficiale n. 9 del 12 gennaio 2017. Eventuali maggiori oneri che dovessero eccedere l'ammontare delle predette risorse sono posti a carico della dotazione del medesimo Fondo di garanzia a legislazione vigente, nel limite delle risorse libere da impegni e fino all'importo massimo di 30 milioni di euro, senza nuovi o maggiori oneri per la finanza pubblica. \n Art. 2-ter (Istituzione del contributo in conto interesse per le imprese dell'indotto). - 1. Per l'anno 2024, sulle operazioni finanziarie di cui all'articolo 2-bis pu\u00f2 essere altres\u00ec richiesta la concessione di un contributo a fondo perduto finalizzato ad abbattere il tasso di interesse applicato sulle medesime operazioni.\nIl predetto contributo \u00e8 riconosciuto alle microimprese e alle piccole e medie imprese come definite dall'articolo 2-bis, ai sensi e nei limiti della vigente disciplina europea in materia di aiuti di importanza minore (\"de minimis\"), ed \u00e8 pari al valore complessivo, attualizzato alla data di concessione dell'aiuto, della differenza tra gli interessi calcolati, nell'arco dell'intera durata dell'operazione, al tasso contrattuale e gli interessi determinati applicando alla medesima operazione un tasso di interesse pari al 50 per cento del tasso contrattuale. Per l'attualizzazione si applica il vigente tasso, determinato in conformit\u00e0 a quanto stabilito nella comunicazione della Commissione europea 2008/C 14/02 relativa alla revisione del metodo di fissazione dei tassi di riferimento e di attualizzazione. \n 2. Ai fini dell'accesso al contributo di cui al comma 1, il tasso di interesse applicato dal soggetto finanziatore all'operazione finanziaria non pu\u00f2 essere superiore al tasso di interesse medio praticato, nell'ultimo anno, su operazioni finanziarie aventi finalit\u00e0 e forma tecnica analoghe concesse alla stessa impresa ovvero, in assenza di tale riferimento, a imprese con caratteristiche e profilo di rischio simili. A tal fine, il soggetto finanziatore che concede l'operazione finanziaria oggetto della richiesta della garanzia di cui all'articolo 2-bis e del contributo di cui al comma 1 del presente articolo \u00e8 tenuto a rilasciare apposita dichiarazione. \n 3. Con decreto del Ministro delle imprese e del made in Italy, da adottare entro trenta giorni dalla data di entrata in vigore della legge di conversione del presente decreto, sono stabilite le modalit\u00e0 di attuazione delle disposizioni del presente articolo, anche al fine di assicurare il rispetto del limite di spesa di cui al comma 4, ed \u00e8 individuato il soggetto incaricato della relativa gestione, i cui oneri sono posti a carico delle risorse destinate all'intervento di cui al comma 4, entro il limite massimo del 2 per cento. \n 4. Agli oneri derivanti dall'attuazione del presente articolo, pari a 10 milioni di euro per l'anno 2024, si provvede mediante corrispondente riduzione dello stanziamento del fondo speciale di parte corrente iscritto, ai fini del bilancio triennale 2024-2026, nell'ambito del programma \"Fondi di riserva e speciali\" della missione \"Fondi da ripartire\" dello stato di previsione del Ministero dell'economia e delle finanze per l'anno 2024, allo scopo parzialmente utilizzando l'accantonamento relativo al Ministero delle imprese e del made in Italy. \n Art. 2-quater (Ulteriori misure di protezione delle imprese dell'indotto che hanno assicurato la continuit\u00e0 produttiva). - 1. I crediti vantati dalle imprese dell'indotto di cui al comma 3, o dai cessionari e garanti di tali crediti, inclusa la societ\u00e0 Sace S.p.a., nei confronti di imprese committenti ammesse alla procedura di amministrazione straordinaria in data successiva alla data del 3 febbraio 2024, che gestiscono almeno uno stabilimento industriale di interesse strategico nazionale ai sensi dell'articolo 1 del decreto-legge 3 dicembre 2012, n. 207, convertito, con modificazioni, dalla legge 24 dicembre 2012, n. 231, sono prededucibili ai sensi dell'articolo 6 del codice della crisi d'impresa e dell'insolvenza, di cui al decreto legislativo 12 gennaio 2019, n. 14, e possono essere soddisfatti per il valore nominale del capitale, degli interessi e delle spese ai sensi dell'articolo 222, comma 3, del medesimo codice, se anteriori all'ammissione alla predetta procedura, ove riferiti a prestazioni di beni e servizi, anche non continuative. \n 2. Fermo restando quanto previsto dall'articolo 166 del codice della crisi d'impresa e dell'insolvenza, di cui al decreto legislativo n. 14 del 2019, in ordine agli atti compiuti, ai pagamenti effettuati e alle garanzie prestate dal debitore, non sono soggetti a revocatoria i pagamenti e le cessioni dei crediti di cui al comma 1 effettuati tra il 3 febbraio 2024 e la data di apertura della procedura. \n 3. Ai fini del presente articolo, l'indotto \u00e8 rappresentato dalle imprese che hanno erogato: \n a) prestazioni di attivit\u00e0 manutentive necessarie a consentire la funzionalit\u00e0 produttiva degli impianti; \n b) forniture di ricambi e materiale di consumo necessari a permettere la manutenzione e la funzionalit\u00e0 produttiva degli impianti; \n c) servizi di autotrasporto e di movimentazione di attrezzature, prodotti di consumo, materia prima, semilavorati e prodotti finiti, anche all'esterno dell'area degli impianti; \n d) servizi in materia di risanamento ambientale, di sicurezza e di attuazione degli interventi in materia di tutela dell'ambiente e della salute previsti dal piano di cui al decreto del Presidente del Consiglio dei ministri 14 marzo 2014, pubblicato nella Gazzetta Ufficiale n. 105 dell'8 maggio 2014. \n 4. In sede di approvazione del rendiconto dell'anno 2023 da parte dell'organo esecutivo, le regioni e le province autonome di Trento e di Bolzano sono autorizzate, previa comunicazione all'amministrazione che ha erogato le somme, allo svincolo di quote di avanzo vincolato di amministrazione derivanti da trasferimenti statali, riferite a interventi conclusi o gi\u00e0 finanziati negli anni precedenti con risorse proprie, non gravate da obbligazioni sottostanti gi\u00e0 contratte e con esclusione delle somme relative alle funzioni fondamentali e ai livelli essenziali delle prestazioni. Le risorse svincolate di cui al primo periodo sono utilizzate per il finanziamento di misure di sostegno delle imprese di cui al presente articolo, nel rispetto della normativa europea in materia di aiuti di Stato. \n Art. 2-quinquies (Interventi urgenti per fronteggiare la crisi occupazionale dei lavoratori dipendenti delle imprese dell'indotto di stabilimenti di interesse strategico nazionale). - 1. Ai lavoratori subordinati, impiegati alle dipendenze di datori di lavoro del settore privato che sospendono o riducono l'attivit\u00e0 lavorativa in conseguenza della sospensione o riduzione dell'attivit\u00e0 lavorativa di imprese che gestiscono almeno uno stabilimento industriale di interesse strategico nazionale di cui all'articolo 2-bis, \u00e8 riconosciuta, per l'anno 2024, dall'Istituto nazionale della previdenza sociale (INPS) un'integrazione al reddito, con relativa contribuzione figurativa, nella misura pari a quella prevista per le integrazioni salariali dall'articolo 3 del decreto legislativo 14 settembre 2015, n. 148, per un periodo non superiore a sei settimane, prorogabile fino a un massimo di dieci settimane. \n 2. Il nesso causale della sospensione o riduzione dell'attivit\u00e0 lavorativa di cui al comma 1 \u00e8 individuato nella monocommittenza o nell'influsso gestionale prevalente esercitato dall'impresa committente. Si ha influsso gestionale prevalente quando, in relazione ai contratti aventi ad oggetto l'esecuzione di opere o la prestazione di servizi o la produzione di beni o semilavorati costituenti oggetto dell'attivit\u00e0 produttiva o commerciale dell'impresa committente, la somma dei corrispettivi risultanti dalle fatture emesse dall'impresa destinataria delle commesse nei confronti dell'impresa committente, acquirente o somministrata abbia superato, nel biennio precedente al 3 febbraio 2024, il 70 per cento del complessivo fatturato dell'impresa destinataria delle commesse. \n 3. Al fine di garantire la continuit\u00e0 aziendale e i pi\u00f9 elevati livelli di sicurezza nei luoghi di lavoro, con apposito accordo quadro tra le associazioni datoriali e le associazioni sindacali comparativamente pi\u00f9 rappresentative a livello nazionale dei settori interessati, da stipulare presso il Ministero del lavoro e delle politiche sociali, sono individuate le modalit\u00e0 di sospensione e riduzione dell'attivit\u00e0 lavorativa anche con ricorso alla rotazione dei lavoratori. \n 4. Ai fini del riconoscimento dell'integrazione al reddito di cui al comma 1, non si applicano le disposizioni di cui agli articoli 14, 15, 24 e 25 del decreto legislativo 14 settembre 2015, n. 148. I datori di lavoro, previa comunicazione delle cause di sospensione o di riduzione dell'orario di lavoro, dell'entit\u00e0 e della durata prevedibile e del numero dei lavoratori interessati, con il richiamo all'accordo quadro di cui al comma 3, alle rappresentanze sindacali aziendali o alla rappresentanza sindacale unitaria, nonch\u00e9 alle articolazioni territoriali delle associazioni sindacali comparativamente pi\u00f9 rappresentative a livello nazionale, trasmettono, esclusivamente in via telematica, la domanda di accesso al trattamento di integrazione al reddito all'INPS, con l'elenco nominativo dei lavoratori interessati e l'indicazione dei periodi di sospensione o riduzione dell'attivit\u00e0 lavorativa, dichiarando la sussistenza dei requisiti di cui al comma 2. \n 5. Le integrazioni al reddito di cui al presente articolo sono incompatibili con tutti i trattamenti di integrazione salariale di cui al decreto legislativo 14 settembre 2015, n. 148. \n 6. I periodi di utilizzo dell'integrazione al reddito autorizzati ai sensi del presente articolo non sono conteggiati ai fini delle durate massime complessive dei trattamenti di integrazione salariale di cui agli articoli 4, 12, 22 e 30 del decreto legislativo 14 settembre 2015, n. 148. In relazione alle integrazioni al reddito di cui al presente articolo non \u00e8 dovuto il contributo addizionale di cui al medesimo decreto legislativo n. 148 del 2015. \n 7. Le integrazioni al reddito di cui al presente articolo sono erogate direttamente dai datori di lavoro ai dipendenti alla fine di ogni periodo di paga. Il relativo importo \u00e8 rimborsato dall'INPS ai datori di lavoro o da questi ultimi conguagliato, a pena di decadenza, entro i termini previsti dall'articolo 7, comma 3, del decreto legislativo 14 settembre 2015, n. 148. In alternativa, i datori di lavoro possono richiedere che il trattamento di sostegno al reddito sia pagato direttamente dall'INPS ai lavoratori, senza obbligo di produrre la documentazione comprovante le difficolt\u00e0 finanziarie dell'impresa. \n 8. Le integrazioni al reddito di cui al presente articolo sono concesse nel limite di spesa di 16,7 milioni di euro per l'anno 2024 e le medesime sono autorizzate dall'INPS nel rispetto del predetto limite di spesa. L'INPS, che disciplina i termini e le modalit\u00e0 di presentazione delle domande, provvede al monitoraggio del rispetto del limite di spesa fornendo i risultati dell'attivit\u00e0 di monitoraggio al Ministero del lavoro e delle politiche sociali e al Ministero dell'economia e delle finanze. \n 9. Qualora dall'attivit\u00e0 di monitoraggio di cui al comma 8 dovesse emergere, anche in via prospettica, il raggiungimento del complessivo limite di spesa di cui al medesimo comma 8, l'INPS non procede all'accoglimento delle ulteriori domande per l'accesso ai benefici di cui al presente articolo. \n 10. Alle attivit\u00e0 di cui al presente articolo l'INPS provvede con le risorse umane, strumentali e finanziarie disponibili a legislazione vigente e senza nuovi o maggiori oneri a carico della finanza pubblica. \n 11. Agli oneri derivanti dal presente articolo si provvede, nel limite di 16,7 milioni di euro per l'anno 2024, a valere sulle disponibilit\u00e0 del Fondo sociale per occupazione e formazione, di cui all'articolo 18, comma 1, lettera a), del decreto-legge 29 novembre 2008, n. 185, convertito, con modificazioni, dalla legge 28 gennaio 2009, n. 2\u00bb. \n All'articolo 3: \n al comma 1, le parole: \u00abpiani di riorganizzazione aziendale\u00bb sono sostituite dalle seguenti: \u00abprogrammi di riorganizzazione aziendale\u00bb, le parole: \u00abprosecuzione aziendale\u00bb sono sostituite dalle seguenti: \u00abprosecuzione dell'esercizio d'impresa\u00bb, le parole: \u00abai sensi al decreto-legge 23 dicembre\u00bb sono sostituite dalle seguenti: \u00abai sensi del decreto-legge 23 dicembre\u00bb e dopo le parole: \u00abdella legge 30 dicembre 2023, n. 213,\u00bb sono inserite le seguenti: \u00abe a valere sulle risorse di cui al medesimo comma 176,\u00bb; \n il comma 2 \u00e8 sostituito dal seguente: \n \u00ab2. In considerazione della complessit\u00e0 dei programmi di cui al comma 1, al fine di assicurare i pi\u00f9 elevati livelli di sicurezza nei luoghi di lavoro e di tutela ambientale, previa consultazione sindacale, i lavoratori addetti alla manutenzione degli impianti e alla sorveglianza delle attivit\u00e0 connesse alla sicurezza nonch\u00e9 i lavoratori addetti all'implementazione, alla gestione e alla manutenzione dei presidi ambientali possono essere interessati dai processi di riduzione oraria o di sospensione dal lavoro, a rotazione, soltanto qualora non direttamente impegnati in specifici programmi di sorveglianza delle medesime attivit\u00e0 afferenti alla sicurezza e alla tutela ambientale, ovvero in specifici programmi formativi, diversi dalla formazione professionale per la gestione delle bonifiche di cui all'articolo 1-bis del decreto-legge 29 dicembre 2016, n. 243, convertito, con modificazioni, dalla legge 27 febbraio 2017, n. 18\u00bb; \n dopo il comma 2 sono aggiunti i seguenti: \n \u00ab2-bis. Le disposizioni di cui all'articolo 1-bis, comma 1, del decreto-legge 5 gennaio 2023, n. 2, convertito, con modificazioni, dalla legge 3 marzo 2023, n. 17, si applicano anche per l'anno 2024. \n 2-ter. Agli oneri derivanti dal comma 2-bis, valutati in euro 973.400 per l'anno 2024, si provvede mediante corrispondente riduzione del fondo di cui all'articolo 1, comma 199, della legge 23 dicembre 2014, n. 190\u00bb. \n All'articolo 4: \n al comma 1: \n all'alinea, le parole: \u00abAl decreto legislativo\u00bb sono sostituite dalle seguenti: \u00abNel decreto legislativo\u00bb; \n al capoverso Art. 74-bis: \n al comma 3 \u00e8 aggiunto, in fine, il seguente periodo: \u00abSi applica, in quanto compatibile, l'articolo 131 del codice della crisi d'impresa e dell'insolvenza, di cui al decreto legislativo 12 gennaio 2019, n. 14, sostituito al curatore il commissario straordinario\u00bb; \n al comma 7, dopo le parole: \u00abdi archiviare la procedura di amministrazione straordinaria e\u00bb sono inserite le seguenti: \u00abdi autorizzare\u00bb; \n dopo il comma 1 \u00e8 aggiunto il seguente: \n \u00ab1-bis. All'articolo 45, comma 2-bis, del decreto legislativo 8 luglio 1999, n. 270, le parole: \"Possono essere nominati solo esperti che non risultino gi\u00e0 membri di un comitato\" sono sostituite dalle seguenti: \"Gli esperti possono far parte di non pi\u00f9 di tre comitati\"\u00bb. \n Dopo l'articolo 4 sono inseriti i seguenti: \n \u00abArt. 4-bis (Misure in materia di amministrazione straordinaria).\n- 1. Al decreto legislativo 8 luglio 1999, n. 270, sono apportate le seguenti modificazioni: \n a) all'articolo 2, dopo il comma 1-bis \u00e8 aggiunto il seguente: \n \"1-ter. In deroga a quanto previsto dal comma 1, fermo restando il requisito di cui alla lettera b) del medesimo comma, possono essere ammesse all'amministrazione straordinaria le imprese che svolgono le attivit\u00e0 di rilevanza strategica di cui agli articoli 1 e 1-bis del decreto-legge 15 marzo 2012, n. 21, convertito, con modificazioni, dalla legge 11 maggio 2012, n. 56, nonch\u00e9 le imprese che detengono le reti e gli impianti di rilevanza strategica di cui all'articolo 2 del medesimo decreto-legge n. 21 del 2012, quando impiegano un numero di lavoratori subordinati, compresi quelli ammessi al trattamento di integrazione dei guadagni, non inferiore a quaranta da almeno un anno\"; \n b) all'articolo 40, comma 1-bis, secondo periodo, sono aggiunte, in fine, le seguenti parole: \"ed \u00e8 depositata in cancelleria\"; \n c) all'articolo 62, dopo il comma 3 \u00e8 aggiunto il seguente: \n \"3-bis. Il commissario straordinario, previa autorizzazione del Ministro delle imprese e del made in Italy sentito il comitato di sorveglianza, pu\u00f2 rinunciare a liquidare uno o pi\u00f9 beni, se l'attivit\u00e0 di liquidazione appaia manifestamente non conveniente. In questo caso, il commissario notifica l'istanza e la relativa autorizzazione ai competenti uffici per l'annotazione nei pubblici registri e ne d\u00e0 comunicazione ai creditori i quali, in deroga a quanto previsto dall'articolo 48, possono iniziare azioni esecutive sui beni rimessi nella disponibilit\u00e0 del debitore\"; \n d) all'articolo 73, dopo il comma 1 \u00e8 inserito il seguente: \n \"1-bis. Con l'istanza di cui al comma 1, il commissario straordinario, previa autorizzazione ministeriale, chiede al tribunale la conversione dell'amministrazione straordinaria in liquidazione giudiziale o, per le start-up innovative di cui al decreto-legge 18 ottobre 2012, n. 179, convertito, con modificazioni, dalla legge 17 dicembre 2012, n. 221, in liquidazione controllata. La richiesta di conversione di cui al primo periodo pu\u00f2 essere presentata anche successivamente e, in tale ipotesi, si applicano gli articoli 71 e 72\"; \n e) all'articolo 74, comma 2, dopo la lettera b) \u00e8 aggiunta la seguente: \n \"b-bis) quando nel corso della procedura si accerta che la sua prosecuzione non consente di soddisfare, neppure in parte, i creditori concorsuali n\u00e9 i crediti prededucibili e le spese di procedura. Tale circostanza pu\u00f2 essere accertata dal commissario straordinario con la relazione di cui all'articolo 40, comma 1-bis\". \n 2. Le disposizioni di cui alle lettere a), c) e d) del comma 1 si applicano alle procedure aperte dopo la data di entrata in vigore della legge di conversione del presente decreto e a quelle che si trovano, a tale data, ancora nella fase di esecuzione del programma autorizzata ai sensi dell'articolo 57 del decreto legislativo 8 luglio 1999, n. 270. \n Art. 4-ter (Incentivi per i processi di aggregazione delle imprese e per la tutela occupazionale). - 1. In via sperimentale per gli anni 2024 e 2025, nell'ambito del piano di politiche attive previsto dal Piano nazionale di ripresa e resilienza, le nuove imprese costituite attraverso processi di aggregazione derivanti da una o pi\u00f9 operazioni societarie rappresentate da fusioni, cessioni, conferimenti, acquisizioni di aziende o rami di esse, da cui emerge un organico complessivamente pari o superiore a 1.000 lavoratori, possono avviare il confronto sindacale per stipulare in sede governativa, con la presenza del Ministero del lavoro e delle politiche sociali e del Ministero delle imprese e del made in Italy, un accordo con le associazioni sindacali comparativamente pi\u00f9 rappresentative sul piano nazionale o con le loro rappresentanze sindacali aziendali ovvero con la rappresentanza sindacale unitaria, nel quale \u00e8 contenuto un progetto industriale e di politica attiva, che illustri le azioni volte a superare le difficolt\u00e0 del settore in cui l'impresa opera e le azioni per la formazione o la riqualificazione dei lavoratori per garantire loro un adeguamento delle competenze professionali al nuovo contesto lavorativo, nonch\u00e9 per gestire processi di transizione occupazionale. La nuova impresa a seguito della costituzione pu\u00f2 sottoscrivere l'accordo di cui al presente comma anche prima dell'operazione societaria di aggregazione a condizione che nel medesimo accordo sia contenuto l'impegno ad effettuare tale operazione entro il termine perentorio di sessanta giorni dalla sottoscrizione. Con decreto del Ministro del lavoro e delle politiche sociali, di concerto con il Ministro dell'economia e delle finanze e il Ministro delle imprese e del made in Italy, da emanare entro sessanta giorni dalla data di entrata in vigore della legge di conversione del presente decreto, sono disciplinati meccanismi che assicurino l'eventuale revoca in caso di mancata effettuazione dell'operazione. \n 2. Il progetto di cui al comma 1 deve contenere: \n a) la descrizione del piano industriale della nuova impresa; \n b) il numero complessivo dei lavoratori coinvolti nel processo di aggregazione; \n c) il numero complessivo dei lavoratori a cui applicare le politiche attive del progetto e l'indicazione dei profili professionali oggetto di formazione compatibili con il piano industriale; \n d) il numero delle ore di formazione, non inferiore a 200 per ciascun lavoratore a tempo pieno da riproporzionare per i rapporti a tempo parziale; \n e) l'impegno del datore di lavoro a tutelare il perimetro occupazionale esistente alla data di decorrenza delle operazioni straordinarie di cui al comma 1 per almeno quarantotto mesi, nel rispetto delle condizioni di cui al comma 7. \n 3. In corso di realizzazione del progetto l'azienda pu\u00f2 variare parte dei corsi di formazione o riqualificazione e ne d\u00e0 dettagliata informativa alle organizzazioni sindacali firmatarie dell'accordo di cui al comma 1. \n 4. Al datore di lavoro, nei casi previsti dal comma 1, spetta un esonero contributivo per ciascun lavoratore nella misura massima del 100 per cento dei contributi previdenziali e assistenziali a suo carico, con esclusione dei premi e contributi dovuti all'Istituto nazionale per l'assicurazione contro gli infortuni sul lavoro, per un periodo massimo di ventiquattro mesi, nel limite di importo annuo pari a 3.500 euro per lavoratore. L'esonero contributivo di cui al presente comma spetta per ulteriori dodici mesi nel limite di importo annuo pari a 2.000 euro. Resta ferma l'aliquota di computo delle prestazioni pensionistiche. \n 5. L'esonero contributivo di cui al comma 4 \u00e8 riconosciuto solo con riferimento ai lavoratori di cui al comma 2, lettera c), e a condizione che a ciascun lavoratore sia assicurato lo svolgimento di attivit\u00e0 di formazione o riqualificazione per almeno 200 ore complessive da svolgere nel periodo di durata del beneficio. \n 6. Alle disposizioni previste dal presente articolo non si applicano i principi di cui all'articolo 31 del decreto legislativo 14 settembre 2015, n. 150. \n 7. Al fine di tutelare il perimetro occupazionale ai sensi del comma 2, lettera e), \u00e8 consentita l'interruzione dei rapporti di lavoro esclusivamente per giusta causa, giustificato motivo soggettivo, dimissioni volontarie ovvero per effetto dell'utilizzo di strumenti incentivanti o in adozione di qualunque altro strumento per la gestione non traumatica del rapporto di lavoro previsti dalla legislazione vigente e, in ogni caso, con il consenso dei lavoratori. \n 8. Al fine di agevolare la transizione occupazionale, in via sperimentale le nuove imprese di cui al comma 1 possono avviare iniziative di politica attiva a gestione diretta aziendale finalizzata a ricollocare i lavoratori, con il loro consenso, anche in altri settori economici con un contratto di lavoro almeno corrispondente a quello in essere. Ferma restando la gestione diretta aziendale della ricollocazione, i fabbisogni occupazionali del territorio possono essere recuperati anche avvalendosi dei servizi forniti dalle agenzie per il lavoro, dai centri per l'impiego o da ogni altro operatore economico del territorio, comprese le associazioni di categoria. Al fine di svolgere le attivit\u00e0 previste dal presente comma, le agenzie per il lavoro possono essere aggregate ai sensi del comma 1, anche attraverso reti d'impresa, consorzi o altre forme di partecipazione, anche di natura societaria. \n 9. Qualora l'azienda interrompa il rapporto di lavoro per motivi diversi da quelli previsti dal comma 7, si applica la sanzione pari al doppio dell'esonero contributivo fruito limitatamente ai lavoratori interessati dalla violazione prevista dal presente comma. \n 10. Gli incentivi non spettano con riferimento alle nuove imprese costituite da societ\u00e0 del medesimo gruppo o che presentino assetti proprietari sostanzialmente coincidenti o riconducibili al medesimo centro di interessi. \n 11. Le disposizioni di cui al presente articolo sono compatibili con altri strumenti previsti dalla legislazione vigente nonch\u00e9 con ogni altro incentivo o beneficio previsto dalla legislazione vigente nel periodo di sperimentazione finalizzato all'occupazione dei lavoratori. \n 12. Il Ministero del lavoro e delle politiche sociali comunica all'Ispettorato nazionale del lavoro gli accordi sottoscritti ai sensi del comma 1 al fine di verificare la corretta esecuzione degli impegni formativi assunti dal datore di lavoro nel rispetto delle disposizioni previste dal presente articolo. \n 13. Nei primi quattro anni di svolgimento dell'attivit\u00e0 della nuova impresa, a qualunque fine sia richiesto il rispetto o il possesso di specifici requisiti o autorizzazioni, compresi quelli necessari per la partecipazione a bandi pubblici, l'azienda pu\u00f2 avvalersi anche di quelli in possesso dei soci che hanno dato luogo all'aggregazione. \n 14. I benefici previsti dal presente articolo sono riconosciuti entro il limite complessivo di spesa di 14 milioni di euro per l'anno 2024, 46,4 milioni di euro per l'anno 2025, 49,2 milioni di euro per l'anno 2026, 21,9 milioni di euro per l'anno 2027 e 3,5 milioni di euro per l'anno 2028. Il Ministero del lavoro e delle politiche sociali, prima della sottoscrizione dell'accordo di cui al comma 1, verifica la disponibilit\u00e0 delle risorse sulla base della proiezione dei costi indicati nell'accordo. Il monitoraggio e la verifica del rispetto del limite di spesa sono effettuati, sulla base anche di quanto disciplinato dal decreto di cui al comma 1, utilizzando le risorse umane, strumentali e finanziarie disponibili a legislazione vigente e senza nuovi o maggiori oneri per la finanza pubblica. \n 15. Agli oneri derivanti dal primo periodo del comma 14, pari a 14 milioni di euro per l'anno 2024, 46,4 milioni di euro per l'anno 2025, 49,2 milioni di euro per l'anno 2026, 21,9 milioni di euro per l'anno 2027 e 3,5 milioni di euro per l'anno 2028, e alle minori entrate derivanti dai commi da 1 a 14, valutate in 2,1 milioni di euro per l'anno 2029 e in 0,6 milioni di euro per l'anno 2030, si provvede: \n a) quanto a 14 milioni di euro per l'anno 2024, 24,9 milioni di euro per l'anno 2025, 29,2 milioni di euro per l'anno 2026, 10,1 milioni di euro per l'anno 2027, 2,8 milioni di euro per l'anno 2028, 2,1 milioni di euro per l'anno 2029 e 0,6 milioni di euro per l'anno 2030, mediante corrispondente riduzione dell'autorizzazione di spesa di cui all'articolo 1, comma 3, lettera f), della legge 24 dicembre 2007, n. 247, con conseguente corrispondente decremento degli importi di cui all'articolo 7, comma 1, del decreto legislativo 21 aprile 2011, n. 67; \n b) quanto a 23 milioni di euro per l'anno 2025 e a 6 milioni di euro per l'anno 2026, mediante riduzione, al fine di garantire la compensazione in termini di indebitamento netto e fabbisogno delle pubbliche amministrazioni, del Fondo sociale per occupazione e formazione, di cui all'articolo 18, comma 1, lettera a), del decreto-legge 29 novembre 2008, n. 185, convertito, con modificazioni, dalla legge 28 gennaio 2009, n. 2; \n c) quanto a 5,4 milioni di euro per l'anno 2025, 15,8 milioni di euro per l'anno 2026, 11,8 milioni di euro per l'anno 2027 e 0,7 milioni di euro per l'anno 2028, mediante corrispondente utilizzo delle maggiori entrate derivanti dai commi da 1 a 14. \n Art. 4-quater (Modifica all'allegato A della legge 28 gennaio 1994, n. 84). - 1. Al fine di razionalizzare le attivit\u00e0, la logistica e gli investimenti nelle strutture portuali serventi gli stabilimenti del settore della raffinazione ricadenti all'interno del polo petrolchimico siracusano e riconosciuti di interesse strategico nazionale, ai sensi dell'articolo 1 del decreto-legge 5 dicembre 2022, n. 187, convertito, con modificazioni, dalla legge 1\u00b0 febbraio 2023, n. 10, all'allegato A, numero 9), della legge 28 gennaio 1994, n. 84, dopo le parole: \"Porti di Augusta\" sono inserite le seguenti: \", Siracusa (rada di Santa Panagia e rada del Porto Grande)\"\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-18&atto.codiceRedazionale=24G00045&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:32:30.804073"}
{"text": "\nLa Camera dei deputati ed il Senato della Repubblica hanno approvato;\nIL PRESIDENTE DELLA REPUBBLICA\nPromulga\n la seguente legge:\nArt. 1\n Istituzione della Giornata dell'Unit\u00e0 nazionale \n e delle Forze armate\n\n\n1. La Repubblica riconosce il giorno 4 novembre come Giornata dell'Unit\u00e0 nazionale e delle Forze armate. \n\n\n\n2. La Giornata dell'Unit\u00e0 nazionale e delle Forze armate non determina gli effetti civili di cui alla legge 27 maggio 1949, n. 260. \n\n\n\n N O T E \n\n Avvertenza: \n Il testo delle note qui pubblicato \u00e8 stato redatto dall'amministrazione competente per materia, ai sensi dell'art. 10, comma 3, del testo unico delle disposizioni sulla promulgazione delle leggi, sull'emanazione dei decreti del Presidente della Repubblica e sulle pubblicazioni ufficiali della Repubblica italiana, approvato con decreto del Presidente della Repubblica 28 dicembre 1985, n. 1092, al solo fine di facilitare la lettura delle disposizioni di legge alle quali \u00e8 operato il rinvio. Restano invariati il valore e l'efficacia degli atti legislativi qui trascritti. \n\n Note all'art. 1: \n - La legge 27 maggio 1949, n. 260, recante: \u00abDisposizioni in materia di ricorrenze festive.\u00bb, \u00e8 stata pubblicata nella Gazzetta Ufficiale n. 124 del 31 maggio 1949. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-16&atto.codiceRedazionale=24G00044&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:32:31.797427"}
{"text": "\n\n\nArt. 2\nIniziative connesse alla celebrazione della Giornata dell'Unit\u00e0 nazionale e delle Forze armate\n\n\n1. Per celebrare la Giornata di cui all'articolo 1, le istituzioni nazionali, regionali e locali e gli istituti scolastici di ogni ordine e grado, nel rispetto dell'autonomia scolastica, possono promuovere e organizzare cerimonie, eventi, incontri, conferenze storiche, mostre fotografiche e testimonianze sui temi dell'Unit\u00e0 nazionale, della difesa della Patria, nonch\u00e9 sul ruolo delle Forze armate nell'ordinamento della Repubblica, anche con riferimento alle specificit\u00e0 storiche e territoriali. \n\n\n\n2. Al fine di sensibilizzare gli studenti sul ruolo quotidiano che le Forze armate svolgono per la collettivit\u00e0 in favore della realizzazione della pace, della sicurezza nazionale e internazionale e della salvaguardia delle libere istituzioni e nei campi della pubblica utilit\u00e0 e della tutela ambientale, le iniziative degli istituti scolastici sono volte a far conoscere le attivit\u00e0 alle quali concorrono le Forze armate nell'ambito del servizio nazionale della protezione civile, per fronteggiare situazioni di pubblica calamit\u00e0 e di straordinaria necessit\u00e0 e urgenza, in ambito umanitario, in caso di conflitti armati e nel corso delle operazioni di mantenimento e ristabilimento della pace e della sicurezza internazionale, e negli ambiti di prevenzione e di contrasto della criminalit\u00e0 e del terrorismo nonch\u00e9 di cura e soccorso ai rifugiati e ai profughi. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-16&atto.codiceRedazionale=24G00044&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:32:35.896420"}
{"text": "\n\n\nArt. 3\n Clausola di invarianza finanziaria\n\n\n1. Dall'attuazione della presente legge non devono derivare nuovi o maggiori oneri per la finanza pubblica. Le amministrazioni interessate vi provvedono con le risorse umane, finanziarie e strumentali disponibili a legislazione vigente. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-16&atto.codiceRedazionale=24G00044&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:32:39.987155"}
{"text": "\n\n\nArt. 4\n Entrata in vigore\n\n\n1. La presente legge entra in vigore il giorno successivo a quello della sua pubblicazione nella Gazzetta Ufficiale. \n\n\n\nLa presente legge, munita del sigillo dello Stato, sar\u00e0 inserita nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarla e di farla osservare come legge dello Stato. \n Data a Roma, add\u00ec 1\u00b0 marzo 2024 \nMATTARELLA\nMeloni, Presidente del Consiglio dei ministri\nVisto, il Guardasigilli: Nordio\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-16&atto.codiceRedazionale=24G00044&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:32:44.074029"}
{"text": "\nIL PRESIDENTE DELLA REPUBBLICA\n\n\n\nVisto l'articolo 87, quinto comma, della Costituzione;\n\n\n\n\n\n\nVisto il decreto del Presidente della Repubblica 31 agosto 1972, n. 670, e successive modificazioni, recante \u00abApprovazione del testo unico delle leggi costituzionali concernenti lo Statuto speciale per il Trentino-Alto Adige\u00bb;\n\n\n\n\n\n\nVisto il decreto legislativo 16 marzo 1992, n. 267, contenente \u00abNorme di attuazione dello statuto speciale per il Trentino-Alto Adige concernente modifiche a norme di attuazione gi\u00e0 emanate\u00bb e, in particolare, l'articolo 2, in materia di volontariato;\n\n\n\n\n\n\nVista la legge 6 giugno 2016, n. 106, recante \u00abDelega al Governo per la riforma del Terzo settore, dell'impresa sociale e per la disciplina del servizio civile universale\u00bb;\n\n\n\n\n\n\nVisto il decreto legislativo 3 luglio 2017, n. 117, recante \u00abCodice del Terzo settore, a norma dell'articolo 1, comma 2, lettera b), della legge 6 giugno 2016, n. 106\u00bb e, in particolare, l'articolo 100 recante \u00abClausola di salvaguardia per le Province autonome\u00bb;\n\n\n\n\nSentita la Commissione paritetica per le norme di attuazione, prevista dall'articolo 107, secondo comma, del citato decreto del Presidente della Repubblica 31 agosto 1972, n. 670;\n\n\n\n\nVista la deliberazione del Consiglio dei Ministri, adottata nella riunione del 15 febbraio 2024;\n\n\n\n\nSulla proposta del Presidente del Consiglio dei ministri e del Ministro per gli affari regionali e le autonomie, di concerto con i Ministri del lavoro e delle politiche sociali, della giustizia, dell'interno, dell'economia e delle finanze, della cultura, delle infrastrutture e dei trasporti, delle imprese e del made in Italy e per la pubblica amministrazione;\n\nEmana\n il seguente decreto legislativo:\nArt. 1\n Modifiche al decreto legislativo 16 marzo 1992, n. 267\n\n\n1. All'articolo 2 del decreto legislativo 16 marzo 1992, n. 267, dopo il comma 2, sono aggiunti i seguenti: \n \u00ab2-bis. La Provincia autonoma di Bolzano riconosce, valorizza e promuove gli enti del Terzo settore di cui al decreto legislativo 3 luglio 2017, n. 117, che operano nell'ambito provinciale, nonch\u00e9 gli altri enti iscritti nell'elenco di cui al comma 2-quinquies. \n 2-ter. Ai fini del presente articolo si considerano enti del Terzo settore i soggetti di cui all'articolo 4 del decreto legislativo 3 luglio 2017, n. 117, iscritti al Registro unico nazionale del Terzo settore di cui all'articolo 45 del medesimo decreto con sede o ambito di operativit\u00e0 nel territorio della Provincia autonoma di Bolzano. La Provincia autonoma di Bolzano promuove l'accesso degli enti del Terzo settore ai vantaggi economici provinciali ovvero comunali di qualunque genere previsti e riconosce agli stessi le agevolazioni tributarie previste ai sensi degli articoli 73 e 80 dello Statuto speciale di cui al decreto del Presidente della Repubblica 31 agosto 1972, n. 670. La Provincia autonoma di Bolzano esercita le funzioni amministrative in materia di Registro unico nazionale del Terzo settore in provincia di Bolzano. \n 2-quater. La Provincia autonoma di Bolzano riconosce il ruolo del centro servizi per il volontariato accreditato nel territorio provinciale ai sensi dell'articolo 61 del decreto legislativo n. 117 del 2017 e pu\u00f2 concludere con esso accordi o convenzioni per lo svolgimento delle attivit\u00e0 di cui all'articolo 61, comma 1, lettera a), del medesimo decreto. \n 2-quinquies. La Provincia autonoma di Bolzano disciplina, con legge provinciale e nell'ambito delle materie di propria competenza, la tenuta di un elenco delle associazioni e degli altri enti a carattere privato che, senza fine di lucro, svolgono attivit\u00e0 di interesse generale ai sensi dell'articolo 118, quarto comma, della Costituzione, non iscritti nel Registro unico nazionale del Terzo settore, promuovendo per gli stessi l'accessibilit\u00e0 ai vantaggi economici provinciali ovvero comunali di qualunque genere previsti e riconoscendo anche le agevolazioni tributarie previste ai sensi degli articoli 73 e 80 dello Statuto speciale di cui al decreto del Presidente della Repubblica 31 agosto 1972, n. 670. Gli statuti delle associazioni e degli altri enti iscritti nell'elenco garantiscono il rispetto dei principi di democraticit\u00e0, di pari opportunit\u00e0 ed eguaglianza di tutti gli associati nonch\u00e9 di elettivit\u00e0 delle cariche sociali. \n 2-sexies. All'elenco di cui al comma 2-quinquies sono altres\u00ec iscritti di diritto gli enti gi\u00e0 iscritti al Registro unico nazionale del Terzo settore di cui all'articolo 45 del decreto legislativo 3 luglio 2017, n. 117, con sede o ambito di operativit\u00e0 nel territorio della Provincia autonoma di Bolzano. \n 2-septies. La Provincia autonoma di Bolzano promuove e valorizza i rapporti e le forme di partenariato tra gli enti del sistema territoriale provinciale integrato e gli enti di cui al comma 2-bis, anche disciplinando le modalit\u00e0 di attuazione della co-programmazione e co-progettazione con gli enti del Terzo settore di cui all'articolo 55 del decreto legislativo n. 117 del 3 luglio 2017. Al fine di aumentare il coinvolgimento della comunit\u00e0, gli enti del Terzo settore possono avvalersi, secondo modalit\u00e0 disciplinate dalla Provincia autonoma di Bolzano, del contributo degli enti di cui al comma 2-quinquies, a condizione che si tratti di un apporto definito, riferito ad attivit\u00e0 strumentali o complementari rispetto alle attivit\u00e0 di interesse generale svolte dagli enti del Terzo settore.\u00bb. \n\n\n\nIl presente decreto, munito del sigillo dello Stato, sar\u00e0 inserito nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarlo e di farlo osservare. \n Dato a Roma, add\u00ec 22 febbraio 2024 \nMATTARELLA\nMeloni, Presidente del Consiglio dei ministri\nCalderoli, Ministro per gli affari regionali e le autonomie\nCalderone, Ministro del lavoro e delle politiche sociali\nNordio, Ministro della giustizia\nPiantedosi, Ministro dell'interno\nGiorgetti, Ministro dell'economia e delle finanze\nSangiuliano, Ministro della cultura\nSalvini, Ministro delle infrastrutture e dei trasporti\nUrso, Ministro delle imprese e del made in Italy\nZangrillo, Ministro per la pubblica amministrazione\nVisto, il Guardasigilli: Nordio\n N O T E \n\n Avvertenza: \n Il testo delle note qui pubblicato \u00e8 stato redatto dall'amministrazione competente per materia, ai sensi dell'art. 10, commi 2 e 3, del testo unico delle disposizioni sulla promulgazione delle leggi, sull'emanazione dei decreti del Presidente della Repubblica e sulle pubblicazioni ufficiali della Repubblica italiana, approvato con decreto del Presidente della Repubblica 28 dicembre 1985, n. 1092, al solo fine di facilitare la lettura delle disposizioni di legge modificate o alle quali \u00e8 operato il rinvio. Restano invariati il valore e l'efficacia degli atti legislativi qui trascritti. \n\n Note alle premesse: \n - L'art. 87, quinto comma, della Costituzione conferisce al Presidente della Repubblica il potere di promulgare le leggi e di emanare i decreti aventi valore di legge ed i regolamenti. \n - Il decreto del Presidente della Repubblica 31 agosto 1972, n. 670, recante: \u00abApprovazione del testo unico delle leggi costituzionali concernenti lo statuto speciale per il Trentino-Alto Adige\u00bb, \u00e8 pubblicato nella Gazzetta Ufficiale 20 novembre 1972, n. 301. \n - Si riporta l'art. 2 del decreto legislativo 16 marzo 1992, n. 267 recante: \u00abNorme di attuazione dello statuto speciale per il Trentino-Alto Adige concernenti modifiche a norme di attuazione gi\u00e0 emanate\u00bb, pubblicato nella Gazzetta Ufficiale 22 aprile 1992, n. 94, come modificato dal presente decreto: \n \u00abArt. 2 (Volontariato). - 1. Le attivit\u00e0 di volontariato da svolgersi nell'ambito delle materie di competenza della regione e delle province autonome, e le relative organizzazioni, sono disciplinate dalla legge regionale o provinciale nel rispetto dei limiti relativi alle materie medesime. \n 2. Le organizzazioni riconosciute dalla regione e dalle province autonome sono iscritte di diritto nei registri delle organizzazioni di volontariato, anche agli effetti dell'applicazione degli articoli 7, 8 e 9 della legge 11 agosto 1991, n. 266. \n 2-bis. La Provincia autonoma di Bolzano riconosce, valorizza e promuove gli enti del Terzo settore di cui al decreto legislativo 3 luglio 2017, n. 117, che operano nell'ambito provinciale, nonch\u00e9 gli altri enti iscritti nell'elenco di cui al comma 2-quinquies. \n 2-ter. Ai fini del presente articolo si considerano enti del Terzo settore i soggetti di cui all'articolo 4 del decreto legislativo 3 luglio 2017, n. 117, iscritti al Registro unico nazionale del Terzo settore di cui all'articolo 45 del medesimo decreto con sede o ambito di operativit\u00e0 nel territorio della Provincia autonoma di Bolzano. La Provincia autonoma di Bolzano promuove l'accesso degli enti del Terzo settore ai vantaggi economici provinciali ovvero comunali di qualunque genere previsti e riconosce agli stessi le agevolazioni tributarie previste ai sensi degli articoli 73 e 80 dello Statuto speciale di cui al decreto del Presidente della Repubblica 31 agosto 1972, n. 670. La Provincia autonoma di Bolzano esercita le funzioni amministrative in materia di Registro unico nazionale del Terzo settore in provincia di Bolzano. \n 2-quater. La Provincia autonoma di Bolzano riconosce il ruolo del centro servizi per il volontariato accreditato nel territorio provinciale ai sensi dell'articolo 61 del decreto legislativo n. 117 del 2017 e pu\u00f2 concludere con esso accordi o convenzioni per lo svolgimento delle attivit\u00e0 di cui all'articolo 61, comma 1, lettera a), del medesimo decreto. \n 2-quinquies. La Provincia autonoma di Bolzano disciplina, con legge provinciale e nell'ambito delle materie di propria competenza, la tenuta di un elenco delle associazioni e degli altri enti a carattere privato che, senza fine di lucro, svolgono attivit\u00e0 di interesse generale ai sensi dell'articolo 118, quarto comma, della Costituzione, non iscritti nel Registro unico nazionale del Terzo settore, promuovendo per gli stessi l'accessibilit\u00e0 ai vantaggi economici provinciali ovvero comunali di qualunque genere previsti e riconoscendo anche le agevolazioni tributarie previste ai sensi degli articoli 73 e 80 dello Statuto speciale di cui al decreto del Presidente della Repubblica 31 agosto 1972, n. 670. Gli statuti delle associazioni e degli altri enti iscritti nell'elenco garantiscono il rispetto dei principi di democraticit\u00e0, di pari opportunit\u00e0 ed eguaglianza di tutti gli associati nonch\u00e9 di elettivit\u00e0 delle cariche sociali. \n 2-sexies. All'elenco di cui al comma 2-quinquies sono altres\u00ec iscritti di diritto gli enti gi\u00e0 iscritti al Registro unico nazionale del Terzo settore di cui all'articolo 45 del decreto legislativo 3 luglio 2017, n. 117, con sede o ambito di operativit\u00e0 nel territorio della Provincia autonoma di Bolzano. \n 2-septies. La Provincia autonoma di Bolzano promuove e valorizza i rapporti e le forme di partenariato tra gli enti del sistema territoriale provinciale integrato e gli enti di cui al comma 2-bis, anche disciplinando le modalit\u00e0 di attuazione della co-programmazione e co-progettazione con gli enti del Terzo settore di cui all'articolo 55 del decreto legislativo n. 117 del 3 luglio 2017. Al fine di aumentare il coinvolgimento della comunit\u00e0, gli enti del Terzo settore possono avvalersi, secondo modalit\u00e0 disciplinate dalla Provincia autonoma di Bolzano, del contributo degli enti di cui al comma 2-quinquies, a condizione che si tratti di un apporto definito, riferito ad attivit\u00e0 strumentali o complementari rispetto alle attivit\u00e0 di interesse generale svolte dagli enti del Terzo settore.\u00bb \n - La legge 6 giugno 2016, n. 106 recante: \u00abDelega al Governo per la riforma del Terzo settore, dell'impresa sociale e per la disciplina del servizio civile universale\u00bb \u00e8 pubblicata nella Gazzetta Ufficiale 18 giugno 2016, n. 141. \n - Si riporta il testo dell'art. 100 del decreto legislativo 3 luglio 2017, n. 117 recante: \u00abCodice del Terzo settore, a norma dell'articolo 1, comma 2, lettera b), della legge 6 giugno 2016, n. 106\u00bb, pubblicato nella Gazzetta Ufficiale 2 agosto 2017, n. 179: \n \u00abArt. 100 (Clausola di salvaguardia per le Province autonome). - 1. Le disposizioni del presente decreto sono applicabili nelle regioni a statuto speciale e nelle Province autonome di Trento e di Bolzano compatibilmente con i rispettivi statuti e le relative norme di attuazione, anche con riferimento alla legge costituzionale 18 ottobre 2001, n. 3. \n 2. Tenendo conto della tutela delle minoranze, prevista dall'articolo 6 della Costituzione e dallo Statuto di Autonomia, la Provincia autonoma di Bolzano disciplina l'istituzione e la tenuta del registro unico del Terzo settore e l'utilizzo degli acronimi di cui al presente codice, nonch\u00e9 le funzioni di vigilanza, monitoraggio e controllo pubblico di cui al presente codice del terzo settore, nel rispetto dei principi previsti dagli articoli 99 e 100 del testo unico di cui al decreto del Presidente della Repubblica 31 agosto 1972, n. 670.\u00bb \n - Si riporta il testo dell'articolo 107 del decreto del Presidente della Repubblica 31 agosto 1972, n. 670, recante: \u00abApprovazione del testo unico delle leggi costituzionali concernenti lo statuto speciale per il Trentino-Alto Adige\u00bb: \n \u00abArt. 107. - Con decreti legislativi saranno emanate le norme di attuazione del presente statuto, sentita una commissione paritetica composta di dodici membri di cui sei in rappresentanza dello Stato, due del Consiglio regionale, due del Consiglio provinciale di Trento e due di quello di Bolzano. Tre componenti devono appartenere al gruppo linguistico tedesco o ladino. \n In seno alla commissione di cui al precedente comma \u00e8 istituita una speciale commissione per le norme di attuazione relative alle materie attribuite alla competenza della provincia di Bolzano, composta di sei membri, di cui tre in rappresentanza dello Stato e tre della provincia.\n Uno dei membri in rappresentanza dello Stato deve appartenere al gruppo linguistico tedesco o ladino; uno di quelli in rappresentanza della provincia deve appartenere al gruppo linguistico italiano. La maggioranza dei consiglieri provinciali del gruppo linguistico tedesco o italiano pu\u00f2 rinunciare alla designazione di un proprio rappresentante in favore di un appartenente al gruppo linguistico ladino.\u00bb \n\n Note all'art. 1: \n - Per l'articolo 2 del decreto legislativo 16 marzo 1992, n. 267 si veda nelle note alle premesse. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-15&atto.codiceRedazionale=24G00040&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:32:45.573932"}
{"text": "\nLa Camera dei deputati ed il Senato della Repubblica hanno approvato;\nIL PRESIDENTE DELLA REPUBBLICA\nPromulga\n la seguente legge:\nArt. 1\n Osservatorio nazionale sulla sicurezza \n del personale scolastico\n\n\n1. Con decreto del Ministro dell'istruzione e del merito, di concerto con i Ministri dell'interno e dell'economia e delle finanze, previa intesa in sede di Conferenza permanente per i rapporti tra lo Stato, le regioni e le province autonome di Trento e di Bolzano, \u00e8 istituito presso il Ministero dell'istruzione e del merito, entro tre mesi dalla data di entrata in vigore della presente legge e senza nuovi o maggiori oneri per la finanza pubblica, l'Osservatorio nazionale sulla sicurezza del personale scolastico. Con il medesimo decreto sono determinate la composizione e la durata in carica dei componenti dell'Osservatorio, che \u00e8 costituito nel rispetto della parit\u00e0 di genere, prevedendo la presenza di rappresentanti dei Ministeri dell'interno, della giustizia e del lavoro e delle politiche sociali, delle regioni, delle organizzazioni sindacali di categoria, studentesche e dei genitori maggiormente rappresentative a livello nazionale e di un rappresentante dell'Istituto nazionale per l'assicurazione contro gli infortuni sul lavoro. Lo stesso decreto stabilisce le modalit\u00e0 con le quali l'Osservatorio riferisce, di regola annualmente, ai Ministeri competenti sull'attivit\u00e0 svolta e sui risultati conseguiti. La partecipazione all'Osservatorio non d\u00e0 diritto alla corresponsione di alcuna indennit\u00e0, rimborso di spese, gettone di presenza o altro emolumento comunque denominato. \n\n\n\n\n\n2. All'Osservatorio sono attribuiti i seguenti compiti: \n\na) monitorare e analizzare, per lo svolgimento delle attivit\u00e0 di cui alla lettera c), le segnalazioni di casi di violenza commessa in danno del personale scolastico, ricevute dalle istituzioni scolastiche o dagli uffici scolastici regionali deputati alla raccolta e all'esame delle stesse, nel rispetto della disciplina sul trattamento dei dati personali, ai sensi dell'articolo 6, paragrafo 2, del regolamento (UE) 2016/679 del Parlamento europeo e del Consiglio, del 27 aprile 2016; \n\nb) monitorare e analizzare, per lo svolgimento delle attivit\u00e0 di cui alla lettera c), le segnalazioni di eventi indicatori del rischio di atti di violenza o minaccia in danno del personale scolastico, ricevute dalle istituzioni scolastiche o dagli uffici scolastici regionali deputati alla raccolta e all'esame delle stesse, nel rispetto della disciplina sul trattamento dei dati personali, ai sensi dell'articolo 6, paragrafo 2, del regolamento (UE) 2016/679; \n\nc) promuovere studi e analisi per la formulazione di proposte volte a migliorare la legislazione vigente e promuovere iniziative per favorire un clima di collaborazione tra la scuola, gli studenti e le famiglie; \n\nd) promuovere buone pratiche per sostenere i processi di apprendimento, ridurre e prevenire i fenomeni della dispersione scolastica, del bullismo, della violenza, del disagio giovanile, delle difficolt\u00e0 specifiche nell'apprendimento e delle problematiche comportamentali; \n\ne) vigilare sull'attuazione, nell'ambito scolastico, delle misure di prevenzione e protezione a garanzia dei livelli di sicurezza nei luoghi di lavoro ai sensi del decreto legislativo 9 aprile 2008, n. 81; \n\nf) promuovere la diffusione delle buone prassi in materia di sicurezza del personale scolastico; \n\ng) proporre al Ministero dell'istruzione e del merito l'adozione di linee guida volte alla promozione e alla diffusione, nelle istituzioni scolastiche, di buone prassi finalizzate a individuare, prevenire e ridurre i rischi di violenza e aggressione al personale scolastico; \n\nh) promuovere lo svolgimento di corsi di formazione per il personale scolastico, finalizzati alla prevenzione e alla gestione delle situazioni di conflitto nonch\u00e9 a migliorare la qualit\u00e0 della comunicazione con gli studenti e con le famiglie, anche al fine di valorizzare l'alleanza scuola-famiglia nel rispetto del principio della partecipazione collaborativa; \n\ni) incentivare iniziative a favore degli studenti e finalizzate alla prevenzione e al contrasto del disagio giovanile, ponendo particolare attenzione ai minori coinvolti come parte attiva nei casi di violenza emersi nell'esercizio dei compiti di cui alle precedenti lettere. \n\n\n\n\n3. L'Osservatorio acquisisce i dati relativi all'entit\u00e0 e alla frequenza dei casi di violenza di cui al comma 2, lettera a), ripartiti al livello almeno regionale, anche con riguardo alle situazioni di rischio o di vulnerabilit\u00e0 nell'ambiente di lavoro. \n\n\n\n4. Il Ministro dell'istruzione e del merito trasmette alle Camere, entro il 31 marzo di ciascun anno, una relazione sull'attivit\u00e0 svolta dall'Osservatorio nell'anno precedente. \n\n\n\n N O T E \n\n Avvertenza: \n Il testo delle note qui pubblicato \u00e8 stato redatto dall'Amministrazione competente per materia, ai sensi dell'art. 10, commi 2 e 3, del testo unico delle disposizioni sulla promulgazione delle leggi, sull'emanazione dei decreti del Presidente della Repubblica e sulle pubblicazioni ufficiali della Repubblica italiana, approvato con decreto del Presidente della Repubblica 28 dicembre 1985, n. 1092, al solo fine di facilitare la lettura delle disposizioni di legge modificate o alle quali \u00e8 operato il rinvio. Restano invariati il valore e l'efficacia degli atti legislativi qui trascritti. \n Per le direttive CEE vengono forniti gli estremi di pubblicazione nella Gazzetta Ufficiale delle Comunit\u00e0 europee (GUUE). \n\n Note all'art. 1: \n - Il regolamento (UE) 2016/679 del Parlamento europeo e del Consiglio, del 27 aprile 2016, relativo alla protezione delle persone fisiche con riguardo al trattamento dei dati personali, nonch\u00e9 alla libera circolazione di tali dati e che abroga la direttiva 95/46/CE (regolamento generale sulla protezione dei dati), \u00e8 pubblicato nella G.U.U.E. 4 maggio 2016, n. L 119. \n - Il decreto legislativo 9 aprile 2008, n. 81, recante: \u00abAttuazione dell'art. 1 della legge 3 agosto 2007, n. 123, in materia di tutela della salute e della sicurezza nei luoghi di lavoro\u00bb, \u00e8 pubblicato nella Gazzetta Ufficiale 30 aprile 2008, n. 101, S.O. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-15&atto.codiceRedazionale=24G00043&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:32:56.627593"}
{"text": "\n\n\nArt. 2\n Promozione dell'informazione\n\n\n1. Il Ministro dell'istruzione e del merito promuove iniziative di informazione e di sensibilizzazione sull'importanza del rispetto del lavoro del personale scolastico, utilizzando le risorse disponibili a legislazione vigente per la realizzazione di progetti di comunicazione istituzionale. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-15&atto.codiceRedazionale=24G00043&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:33:00.724497"}
{"text": "\n\n\nArt. 3\nGiornata nazionale di educazione e prevenzione contro la violenza nei confronti del personale scolastico\n\n\n1. \u00c8 istituita la \u00abGiornata nazionale di educazione e prevenzione contro la violenza nei confronti del personale scolastico\u00bb, volta a sensibilizzare la popolazione promuovendo una cultura che condanni ogni forma di violenza contro il personale scolastico. La Giornata di cui al primo periodo \u00e8 celebrata il 15 dicembre di ogni anno. \n\n\n\n2. La Giornata nazionale di cui al comma 1 non determina gli effetti civili di cui alla legge 27 maggio 1949, n. 260. \n\n\n\n Note all'art. 3: \n - La legge 27 maggio 1949, n. 260, recante: \u00abDisposizioni in materia di ricorrenze festive\u00bb, \u00e8 pubblicata nella Gazzetta Ufficiale 31 maggio 1949, n. 124. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-15&atto.codiceRedazionale=24G00043&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:33:04.818401"}
{"text": "\n\n\nArt. 4\n Modifica all'articolo 61 del codice penale\n\n\n1. All'articolo 61 del codice penale, dopo il numero 11-octies) \u00e8 aggiunto il seguente: \n \u00ab11-novies) l'avere agito, nei delitti commessi con violenza o minaccia, in danno di un dirigente scolastico o di un membro del personale docente, educativo, amministrativo, tecnico o ausiliario della scuola, a causa o nell'esercizio delle loro funzioni\u00bb. \n\n\n\n Note all'art. 4: \n - Si riporta l'art. 61 del codice penale, come modificato dalla presente legge: \n \u00abArt. 61 (Circostanze aggravanti comuni). - Aggravano il reato quando non ne sono elementi costitutivi o circostanze aggravanti speciali, le circostanze seguenti: \n 1. l'avere agito per motivi abietti o futili; \n 2. l'aver commesso il reato per eseguirne od occultarne un altro, ovvero per conseguire o assicurare a s\u00e9 o ad altri il prodotto o il profitto o il prezzo ovvero la impunit\u00e0 di un altro reato; \n 3. l'avere, nei delitti colposi, agito nonostante la previsione dell'evento; \n 4. l'avere adoperato sevizie, o l'aver agito con crudelt\u00e0 verso le persone; \n 5. l'avere profittato di circostanze di tempo, di luogo o di persona, anche in riferimento all'et\u00e0, tali da ostacolare la pubblica o privata difesa; \n 6. l'avere il colpevole commesso il reato durante il tempo, in cui si \u00e8 sottratto volontariamente alla esecuzione di un mandato o di un ordine di arresto o di cattura o di carcerazione, spedito per un precedente reato; \n 7. l'avere, nei delitti contro il patrimonio o che comunque offendono il patrimonio, ovvero nei delitti determinati da motivi di lucro, cagionato alla persona offesa dal reato un danno patrimoniale di rilevante gravit\u00e0; \n 8. l'avere aggravato o tentato di aggravare le conseguenze del delitto commesso; \n 9. l'avere commesso il fatto con abuso dei poteri, o con violazione dei doveri inerenti a una pubblica funzione o a un pubblico servizio, ovvero alla qualit\u00e0 di ministro di un culto; \n 10. l'avere commesso il fatto contro un pubblico ufficiale o una persona incaricata di un pubblico servizio, o rivestita della qualit\u00e0 di ministro del culto cattolico o di un culto ammesso nello Stato, ovvero contro un agente diplomatico o consolare di uno Stato estero, nell'atto o a causa dell'adempimento delle funzioni o del servizio; \n 11. l'avere commesso il fatto con abuso di autorit\u00e0 o di relazioni domestiche, ovvero con abuso di relazioni di ufficio, di prestazione d'opera, di coabitazione, o di ospitalit\u00e0; \n 11-bis. l'avere il colpevole commesso il fatto mentre si trova illegalmente sul territorio nazionale; \n 11-ter. l'aver commesso un delitto contro la persona ai danni di un soggetto minore all'interno o nelle adiacenze di istituti di istruzione o di formazione; \n 11-quater. l'avere il colpevole commesso un delitto non colposo durante il periodo in cui era ammesso ad una misura alternativa alla detenzione in carcere; \n 11-quinquies. l'avere, nei delitti non colposi contro la vita e l'incolumit\u00e0 individuale e contro la libert\u00e0 personale, commesso il fatto in presenza o in danno di un minore di anni diciotto ovvero in danno di persona in stato di gravidanza; \n 11-sexies. l'avere, nei delitti non colposi, commesso il fatto in danno di persone ricoverate presso strutture sanitarie o presso strutture sociosanitarie residenziali o semiresidenziali, pubbliche o private, ovvero presso strutture socio-educative; \n 11-septies. l'avere commesso il fatto in occasione o a causa di manifestazioni sportive o durante i trasferimenti da o verso i luoghi in cui si svolgono dette manifestazioni; \n 11-octies. l'avere agito, nei delitti commessi con violenza o minaccia, in danno degli esercenti le professioni sanitarie e socio-sanitarie nonch\u00e9 di chiunque svolga attivit\u00e0 ausiliarie di cura, assistenza sanitaria o soccorso, funzionali allo svolgimento di dette professioni, a causa o nell'esercizio di tali professioni o attivit\u00e0; \n 11-novies. L'avere agito, nei delitti commessi con violenza o minaccia, in danno di un dirigente scolastico o di un membro del personale docente, educativo, amministrativo, tecnico o ausiliario della scuola, a causa o nell'esercizio delle loro funzioni.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-15&atto.codiceRedazionale=24G00043&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:33:08.911118"}
{"text": "\n\n\nArt. 5\n Modifiche all'articolo 336 del codice penale\n\n\n\n\n1. All'articolo 336 del codice penale sono apportate le seguenti modificazioni: \n\na) dopo il primo comma \u00e8 inserito il seguente: \n \u00abLa pena \u00e8 aumentata fino alla met\u00e0 se il fatto \u00e8 commesso dal genitore esercente la responsabilit\u00e0 genitoriale o dal tutore dell'alunno nei confronti di un dirigente scolastico o di un membro del personale docente, educativo, amministrativo, tecnico o ausiliario della scuola\u00bb; \n\nb) al secondo comma, le parole: \u00abpersone anzidette\u00bb sono sostituite dalle seguenti: \u00abpersone di cui al primo e al secondo comma\u00bb. \n\n\n\n\n Note all'art. 5: \n - Si riporta l'art. 336 del codice penale, come modificato dalla presente legge: \n \u00abArt. 336 (Violenza o minaccia a un pubblico ufficiale). - Chiunque usa violenza o minaccia a un pubblico ufficiale o ad un incaricato di un pubblico servizio, per costringerlo a fare un atto contrario ai propri doveri, o ad omettere un atto dell'ufficio o del servizio, \u00e8 punito con la reclusione da sei mesi a cinque anni. \n La pena \u00e8 aumentata fino alla met\u00e0 se il fatto \u00e8 commesso dal genitore esercente la responsabilit\u00e0 genitoriale o dal tutore dell'alunno nei confronti di un dirigente scolastico o di un membro del personale docente, educativo, amministrativo, tecnico o ausiliario della scuola. \n La pena \u00e8 della reclusione fino a tre anni, se il fatto \u00e8 commesso per costringere alcuna delle persone di cui al primo e secondo comma a compiere un atto del proprio ufficio o servizio, o per influire, comunque, su di essa.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-15&atto.codiceRedazionale=24G00043&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:33:13.000975"}
{"text": "\n\n\nArt. 6\n Modifica all'articolo 341-bis del codice penale\n\n\n1. All'articolo 341-bis del codice penale, dopo il primo comma \u00e8 inserito il seguente: \n \u00abLa pena \u00e8 aumentata fino alla met\u00e0 se il fatto \u00e8 commesso dal genitore esercente la responsabilit\u00e0 genitoriale o dal tutore dell'alunno nei confronti di un dirigente scolastico o di un membro del personale docente, educativo o amministrativo della scuola\u00bb. \n\n\n\n Note all'art. 6: \n\n - Si riporta l'art. 341-bis del codice penale, come modificato dalla presente legge: \n \u00abArt. 341-bis (Oltraggio a pubblico ufficiale). - Chiunque, in luogo pubblico o aperto al pubblico e in presenza di pi\u00f9 persone, offende l'onore ed il prestigio di un pubblico ufficiale mentre compie un atto d'ufficio ed a causa o nell'esercizio delle sue funzioni \u00e8 punito con la reclusione da sei mesi a tre anni. \n La pena \u00e8 aumentata fino alla met\u00e0 se il fatto \u00e8 commesso dal genitore esercente la responsabilit\u00e0 genitoriale o dal tutore dell'alunno nei confronti di un dirigente scolastico o di un membro del personale docente, educativo o amministrativo della scuola. \n La pena \u00e8 aumentata se l'offesa consiste nell'attribuzione di un fatto determinato. Se la verit\u00e0 del fatto \u00e8 provata o se per esso l'ufficiale a cui il fatto \u00e8 attribuito \u00e8 condannato dopo l'attribuzione del fatto medesimo, l'autore dell'offesa non \u00e8 punibile. \n Ove l'imputato, prima del giudizio, abbia riparato interamente il danno, mediante risarcimento di esso sia nei confronti della persona offesa sia nei confronti dell'ente di appartenenza della medesima, il reato \u00e8 estinto.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-15&atto.codiceRedazionale=24G00043&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:33:17.146819"}
{"text": "\n\n\nArt. 7\n Clausola di invarianza finanziaria\n\n\n1. Dall'attuazione della presente legge non devono derivare nuovi o maggiori oneri a carico della finanza pubblica. Le amministrazioni competenti provvedono agli adempimenti previsti con le risorse umane, strumentali e finanziarie disponibili a legislazione vigente. \n\n\n\nLa presente legge, munita del sigillo dello Stato, sar\u00e0 inserita nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarla e di farla osservare come legge dello Stato. \n Data a Roma, add\u00ec 4 marzo 2024 \nMATTARELLA\nMeloni, Presidente del Consiglio dei ministri\nVisto, il Guardasigilli: Nordio\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-15&atto.codiceRedazionale=24G00043&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:33:21.236574"}
{"text": "\nLa Camera dei deputati ed il Senato della Repubblica hanno approvato;\nIL PRESIDENTE DELLA REPUBBLICA\nPromulga\n la seguente legge:\nArt. 1\n Finalit\u00e0\n\n\n1. Lo Stato, le regioni e le province autonome di Trento e di Bolzano tutelano e sostengono la salvaguardia dell'ambiente e dell'ecosistema, nel rispetto dei principi di cui all'articolo 9 della Costituzione, anche attraverso il riconoscimento della figura dell'agricoltore come custode dell'ambiente e del territorio, che concorre alla protezione del territorio stesso dagli effetti dell'abbandono delle attivit\u00e0 agricole nonch\u00e9 dello svuotamento dei piccoli insediamenti urbani e dei centri rurali e dal rischio idrogeologico. \n\n\n\n N O T E \n\n Avvertenza: \n Il testo delle note qui pubblicato \u00e8 stato redatto dall'amministrazione competente per materia ai sensi dell'art. 10, comma 3, del testo unico delle disposizioni sulla promulgazione delle leggi, sull'emanazione dei decreti del Presidente della Repubblica e sulle pubblicazioni ufficiali della Repubblica italiana, approvato con decreto del Presidente della Repubblica 28 dicembre 1985, n. 1092, al solo fine di facilitare la lettura delle disposizioni di legge modificate o alle quali \u00e8 operato il rinvio. Restano invariati il valore e l'efficacia degli atti legislativi qui trascritti. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-14&atto.codiceRedazionale=24G00039&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:33:22.351623"}
{"text": "\n\n\nArt. 2\n Agricoltore custode dell'ambiente e del territorio\n\n\n\n\n1. Fermo restando quanto previsto dalla legge 1\u00b0 dicembre 2015, n. 194, sono agricoltori custodi dell'ambiente e del territorio gli imprenditori agricoli, singoli o associati, che esercitano l'attivit\u00e0 agricola ai sensi dell'articolo 2135 del codice civile, nonch\u00e9 le societ\u00e0 cooperative del settore agricolo e forestale, che si occupano di una o pi\u00f9 delle seguenti attivit\u00e0: \n\na) manutenzione del territorio attraverso attivit\u00e0 di sistemazione, di salvaguardia del paesaggio agrario, montano e forestale e di pulizia del sottobosco, nonch\u00e9 cura e mantenimento dell'assetto idraulico e idrogeologico e difesa del suolo e della vegetazione da avversit\u00e0 atmosferiche e incendi boschivi; \n\nb) custodia della biodiversit\u00e0 rurale intesa come conservazione e valorizzazione delle variet\u00e0 colturali locali; \n\nc) allevamento di razze animali e coltivazione di variet\u00e0 vegetali locali; \n\nd) conservazione e tutela di formazioni vegetali e arboree monumentali; \n\ne) contrasto all'abbandono delle attivit\u00e0 agricole, al dissesto idrogeologico e al consumo del suolo; \n\nf) contrasto alla perdita di biodiversit\u00e0 attraverso la tutela dei prati polifiti, delle siepi, dei boschi, delle api e di altri insetti impollinatori e coltivazione di piante erbacee di variet\u00e0 a comprovato potenziale nettarifero e pollinifero. \n\n\n\n\n Note all'art. 2: \n - La legge 1\u00b0 dicembre 2015, n. 194, recante: \u00abDisposizioni per la tutela e la valorizzazione della biodiversit\u00e0 di interesse agricolo e alimentare\u00bb, \u00e8 stata pubblicata nella Gazzetta Ufficiale 11 dicembre 2015, n. 288. \n - Il testo dell'art. 2135 del codice civile, approvato con regio-decreto 16 marzo 1942, n. 262, pubblicato nella Gazzetta Ufficiale 4 aprile 1942, n. 79, edizione straordinaria, \u00e8 il seguente: \n \u00abArt. 2135 (Imprenditore agricolo). - \u00c8 imprenditore agricolo chi esercita una delle seguenti attivit\u00e0: coltivazione del fondo, selvicoltura, allevamento di animali e attivit\u00e0 connesse. \n Per coltivazione del fondo, per selvicoltura e per allevamento di animali si intendono le attivit\u00e0 dirette alla cura e allo sviluppo di un ciclo biologico o di una fase necessaria del ciclo stesso, di carattere vegetale o animale, che utilizzano o possono utilizzare il fondo, il bosco o le acque dolci, salmastre o marine. \n Si intendono comunque connesse le attivit\u00e0, esercitate dal medesimo imprenditore agricolo, dirette alla manipolazione, conservazione, trasformazione, commercializzazione e valorizzazione che abbiano ad oggetto prodotti ottenuti prevalentemente dalla coltivazione del fondo o del bosco o dall'allevamento di animali, nonch\u00e9 le attivit\u00e0 dirette alla fornitura di beni o servizi mediante l'utilizzazione prevalente di attrezzature o risorse dell'azienda normalmente impiegate nell'attivit\u00e0 agricola esercitata, ivi comprese le attivit\u00e0 di valorizzazione del territorio e del patrimonio rurale e forestale, ovvero di ricezione ed ospitalit\u00e0 come definite dalla legge.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-14&atto.codiceRedazionale=24G00039&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:33:26.448943"}
{"text": "\n\n\nArt. 3\nPromozione della figura dell'agricoltore custode dell'ambiente e del territorio\n\n\n1. Le regioni, le province autonome di Trento e di Bolzano, le citt\u00e0 metropolitane, le province, i comuni e le comunit\u00e0 montane e isolane, anche costituiti in unioni o associazioni di comuni, possono promuovere la diffusione della figura dell'agricoltore custode dell'ambiente e del territorio, anche attraverso progetti, accordi e protocolli d'intesa volti a valorizzarne il ruolo sociale e a realizzare opere finalizzate allo svolgimento delle attivit\u00e0 di cui all'articolo 2, comma 1, nonch\u00e9 opere di protezione dei coltivi e degli allevamenti. \n\n\n\n2. Per la finalit\u00e0 di cui al comma 1, le regioni e le province autonome di Trento e di Bolzano possono prevedere il riconoscimento di specifici criteri di premialit\u00e0, inclusivi della riduzione dei tributi di rispettiva competenza, nel rispetto della normativa europea in materia di aiuti di Stato, in favore degli agricoltori custodi dell'ambiente e del territorio iscritti nell'elenco ai sensi dell'articolo 5. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-14&atto.codiceRedazionale=24G00039&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:33:30.541363"}
{"text": "\n\n\nArt. 4\n Contratti di collaborazione e convenzioni\n\n\n1. Per la conclusione dei contratti di collaborazione di cui all'articolo 14 del decreto legislativo 18 maggio 2001, n. 228, e per la stipula delle convenzioni di cui all'articolo 15 del medesimo decreto, le pubbliche amministrazioni valutano l'opportunit\u00e0 di accordare la preferenza agli agricoltori custodi dell'ambiente e del territorio, iscritti nell'apposito elenco in conformit\u00e0 a quanto disposto dall'articolo 5, in ragione del servizio che si intende affidare con i medesimi contratti. \n\n\n\n Note all'art. 4: \n - Il testo dell'art. 14 del decreto legislativo 18 maggio 2001, n. 228, recante: \u00abOrientamento e modernizzazione del settore agricolo, a norma dell'art. 7 della L. 5 marzo 2001, n. 57.\u00bb pubblicato nel Supplemento ordinario della Gazzetta Ufficiale 15 giugno 2001, n. 137, \u00e8 il seguente: \n \u00abArt. 14 (Contratti di collaborazione con le pubbliche amministrazioni). - 1. Le pubbliche amministrazioni possono concludere contratti di collaborazione, anche ai sensi dell'art. 119 del decreto legislativo 18 agosto 2000, n. 267, con gli imprenditori agricoli anche su richiesta delle organizzazioni professionali agricole maggiormente rappresentative a livello nazionale, per la promozione delle vocazioni produttive del territorio e la tutela delle produzioni di qualit\u00e0 e delle tradizioni alimentari locali. \n 2. I contratti di collaborazione sono destinati ad assicurare il sostegno e lo sviluppo dell'imprenditoria agricola locale, anche attraverso la valorizzazione delle peculiarit\u00e0 dei prodotti tipici, biologici e di qualit\u00e0, anche tenendo conto dei distretti agroalimentari, rurali e ittici. \n 3. Al fine di assicurare un'adeguata informazione ai consumatori e di consentire la conoscenza della provenienza della materia prima e della peculiarit\u00e0 delle produzioni di cui ai commi 1 e 2, le pubbliche amministrazioni, nel rispetto degli orientamenti comunitari in materia di aiuti di Stato all'agricoltura, possono concludere contratti di promozione con gli imprenditori agricoli che si impegnino nell'esercizio dell'attivit\u00e0 di impresa ad assicurare la tutela delle risorse naturali, della biodiversit\u00e0, del patrimonio culturale e del paesaggio agrario e forestale.\u00bb. \n - Il testo dell'art. 15 del decreto legislativo 18 maggio 2001, n. 228, recante: \u00abOrientamento e modernizzazione del settore agricolo, a norma dell'art. 7 della L. 5 marzo 2001, n. 57.\u00bb pubblicato nel Supplemento ordinario della Gazzetta Ufficiale 15 giugno 2001, n. 137, \u00e8 il seguente: \n \u00abArt. 15 (Convenzioni con le pubbliche amministrazioni). - 1. Al fine di favorire lo svolgimento di attivit\u00e0 funzionali alla sistemazione ed alla manutenzione del territorio, alla salvaguardia del paesaggio agrario e forestale, alla cura ed al mantenimento dell'assetto idrogeologico e di promuovere prestazioni a favore della tutela delle vocazioni produttive del territorio, le pubbliche amministrazioni, ivi compresi i consorzi di bonifica, possono stipulare convenzioni con gli imprenditori agricoli. \n 2. Le convenzioni di cui al comma 1 definiscono le prestazioni delle pubbliche amministrazioni che possono consistere, nel rispetto degli orientamenti comunitari in materia di aiuti di Stato all'agricoltura anche in finanziamenti, concessioni amministrative, riduzioni tariffarie o realizzazione di opere pubbliche. Per le predette finalit\u00e0 le pubbliche amministrazioni, in deroga alle norme vigenti, possono stipulare contratti d'appalto con gli imprenditori agricoli di importo annuale non superiore a 50.000 euro nel caso di imprenditori singoli, e 300.000 euro nel caso di imprenditori in forma associata.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-14&atto.codiceRedazionale=24G00039&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:33:34.633899"}
{"text": "\n\n\nArt. 5\n Elenco degli agricoltori custodi \n dell'ambiente e del territorio\n\n\n1. Gli agricoltori custodi dell'ambiente e del territorio sono iscritti, su richiesta, in un apposito elenco da istituire presso i dipartimenti competenti in materia di agricoltura delle regioni e delle province autonome di Trento e di Bolzano. \n\n\n\n2. Le amministrazioni interessate provvedono agli adempimenti previsti dal presente articolo nell'ambito delle risorse umane, finanziarie e strumentali disponibili a legislazione vigente. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-14&atto.codiceRedazionale=24G00039&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:33:38.729152"}
{"text": "\n\n\nArt. 6\n Istituzione della Giornata nazionale dell'agricoltura\n\n\n1. La Repubblica riconosce la seconda domenica di novembre come Giornata nazionale dell'agricoltura, di seguito denominata \u00abGiornata nazionale\u00bb, al fine di far conoscere il ruolo fondamentale dell'agricoltura, che nelle sue fasi di semina, cura, attesa e raccolto incarna l'essenza della vita e la cui pratica \u00e8 fondamentale al soddisfacimento dei bisogni primari dell'uomo e al raggiungimento del benessere economico, ambientale e sociale del Paese. \n\n\n\n2. La Giornata nazionale non determina gli effetti civili di cui alla legge 27 maggio 1949, n. 260. \n\n\n\n Note all'art. 6: \n - La legge 27 maggio 1949, n. 260, recante: \u00abDisposizioni in materia di ricorrenze festive.\u00bb \u00e8 stata pubblicata nella Gazzetta Ufficiale del 31 maggio 1949, n. 124. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-14&atto.codiceRedazionale=24G00039&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:33:42.821108"}
{"text": "\n\n\nArt. 7\n Iniziative per la celebrazione della Giornata nazionale\n\n\n1. Al fine di celebrare la Giornata nazionale, lo Stato, le regioni, le province, i comuni e gli enti gestori di parchi nazionali e di altre aree naturali protette possono promuovere, nell'ambito della loro autonomia e delle rispettive competenze, anche in coordinamento con le associazioni di categoria e gli enti del Terzo settore, iniziative specifiche e manifestazioni pubbliche finalizzate a far conoscere i valori e le esternalit\u00e0 positive dell'agricoltura sostenibile nonch\u00e9 a diffondere la conoscenza e la consapevolezza delle funzioni ecosistemiche dell'attivit\u00e0 agricola in termini di tutela della risorsa idrica, di mantenimento degli equilibri idromorfologici, di tenuta idraulica del terreno e di regimazione delle acque. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-14&atto.codiceRedazionale=24G00039&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:33:46.911606"}
{"text": "\n\n\nArt. 8\nCelebrazione della Giornata nazionale negli istituti scolastici di ogni ordine e grado\n\n\n1. In occasione della Giornata nazionale, le istituzioni scolastiche di ogni ordine e grado, nell'ambito della loro autonomia, possono promuovere iniziative didattiche, percorsi di studio ed eventi dedicati al tema dell'agricoltura anche con la collaborazione di istituzioni, enti pubblici, associazioni di categoria ed enti del Terzo settore. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-14&atto.codiceRedazionale=24G00039&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:33:51.004881"}
{"text": "\n\n\nArt. 9\nInformazione radiofonica, televisiva e multimediale nella Giornata nazionale\n\n\n1. La societ\u00e0 concessionaria del servizio pubblico radiofonico, televisivo e multimediale, secondo le disposizioni previste dal contratto di servizio, pu\u00f2 dedicare spazi ai temi connessi alla Giornata nazionale nell'ambito della programmazione televisiva pubblica nazionale e regionale. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-14&atto.codiceRedazionale=24G00039&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:33:55.098231"}
{"text": "\n\n\nArt. 10\n\n\n\n Istituzione del premio \u00abDe agri cultura\u00bb \n\n\n\n\n1. Presso la Presidenza del Consiglio dei ministri \u00e8 istituito un premio al merito, denominato \u00abDe agri cultura\u00bb, riconosciuto agli agricoltori che si sono distinti per aver prodotto beni di elevata qualit\u00e0 o per l'impiego di strumenti di innovazione tecnologica in agricoltura o di tecniche e metodi di coltivazione integrata rispettosa dell'ecosistema. Per la finalit\u00e0 di cui al presente comma \u00e8 autorizzata la spesa di 20.000 euro annui a decorrere dall'anno 2024. \n\n\n\n2. Il premio di cui al comma 1 \u00e8 assegnato, a decorrere dall'anno 2024, secondo modalit\u00e0 e criteri definiti con decreto del Presidente del Consiglio dei ministri, agli agricoltori di cui al comma 1 che presentino progetti volti alla rivisitazione della cultura tradizionale agricola in chiave creativa e innovativa al fine di apportare un contributo efficace all'incremento della competitivit\u00e0 del settore agricolo. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-14&atto.codiceRedazionale=24G00039&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:33:59.187255"}
{"text": "\n\n\nArt. 11\n Copertura finanziaria\n\n\n1. Agli oneri derivanti dall'attuazione dell'articolo 10, pari a 20.000 euro annui a decorrere dall'anno 2024, si provvede mediante corrispondente riduzione dello stanziamento del fondo speciale di parte corrente iscritto, ai fini del bilancio triennale 2024-2026, nell'ambito del programma \u00abFondi di riserva e speciali\u00bb della missione \u00abFondi da ripartire\u00bb dello stato di previsione del Ministero dell'economia e delle finanze per l'anno 2024, allo scopo parzialmente utilizzando l'accantonamento relativo al Ministero dell'agricoltura, della sovranit\u00e0 alimentare e delle foreste. \n\n\n\nLa presente legge, munita del sigillo dello Stato, sar\u00e0 inserita nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarla e di farla osservare come legge dello Stato. \n Data a Roma, add\u00ec 28 febbraio 2024 \nMATTARELLA\nMeloni, Presidente del Consiglio dei ministri\nVisto, il Guardasigilli: Nordio\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-14&atto.codiceRedazionale=24G00039&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:34:03.278223"}
{"text": "\nIL PRESIDENTE DELLA REPUBBLICA\n\n\n\nVisto l'articolo 87, quinto comma, della Costituzione;\n\n\n\n\n\n\nVista la legge 23 agosto 1988, n. 400, recante \u00abDisciplina dell'attivit\u00e0 di Governo e ordinamento della Presidenza del Consiglio dei ministri\u00bb, e, in particolare l'articolo 17, comma 1;\n\n\n\n\n\n\nVisto il decreto-legge 24 febbraio 2023, n. 13, convertito, con modificazioni, dalla legge 21 aprile 2023, n. 41, recante \u00abDisposizioni urgenti per l'attuazione del Piano nazionale di ripresa e resilienza (PNRR) e del Piano nazionale degli investimenti complementari al PNRR (PNC), nonch\u00e9 per l'attuazione delle politiche di coesione e della politica agricola comune\u00bb, e, in particolare, l'articolo 55 che istituisce l'Agenzia italiana per la giovent\u00f9; ente pubblico non economico dotato di personalit\u00e0 giuridica e di autonomia regolamentare, organizzativa, gestionale, patrimoniale, finanziaria e contabile, disponendo, al comma 2, che l'Agenzia italiana per la giovent\u00f9 subentra a tutti gli effetti nelle funzioni svolte dall'Agenzia nazionale per i giovani nell'ambito degli obiettivi individuati dai programmi europei e in attuazione della decisione n. 1719/2006/CE del Parlamento europeo e del Consiglio, del 15 novembre 2006, e del regolamento (UE) 2021/817 del Parlamento europeo e del Consiglio, del 20 maggio 2021, e del regolamento (UE) 2021/888 del Parlamento europeo e del Consiglio, del 20 maggio 2021;\n\n\n\n\n\n\nVisto il regolamento (UE) 2021/817 del Parlamento europeo e del Consiglio, del 20 maggio 2021, che istituisce il programma europeo Erasmus+: il programma dell'Unione per l'istruzione, la formazione, la giovent\u00f9 e lo sport e che abroga il regolamento (UE) n. 1288/2013;\n\n\n\n\n\n\nVisto il regolamento (UE) 2021/888 del Parlamento europeo e del Consiglio, del 20 maggio 2021, che istituisce il programma europeo \u00abCorpo europeo di solidariet\u00e0\u00bb e abroga i regolamenti (UE) 2018/1475 e (UE) n. 375/2014 (\u00abEuropean Solidarity Corps\u00bb);\n\n\n\n\n\n\nVisto il decreto-legge 16 maggio 1994, n. 293, convertito, con modificazioni, dalla legge 15 luglio 1994, n. 444, recante \u00abDisciplina della proroga degli organi amministrativi\u00bb, e in particolare, l'articolo 3;\n\n\n\n\n\n\nVisto il decreto legislativo 30 marzo 2001, n. 165, recante \u00abNorme generali sull'ordinamento del lavoro alle dipendenze delle amministrazioni pubbliche\u00bb;\n\n\n\n\n\n\nVisto il decreto-legge 27 dicembre 2006, n. 297, convertito, con modificazioni, dalla legge 23 febbraio 2007, n. 15, recante \u00abDisposizioni urgenti per il recepimento delle direttive comunitarie 2006/48/CE e 2006/49/CE e per l'adeguamento a decisioni in ambito comunitario relative all'assistenza a terra negli aeroporti, all'Agenzia nazionale per i giovani e al prelievo venatorio\u00bb e, in particolare, l'articolo 5, comma 1, che ha istituito l'Agenzia nazionale per i giovani;\n\n\n\n\n\n\nVista la legge 27 dicembre 2019, n. 160, recante \u00abBilancio di previsione dello Stato per l'anno finanziario 2020 e bilancio pluriennale per il triennio 2020-2022\u00bb e, in particolare, l'articolo 1, comma 596;\n\n\n\n\n\n\nVisto il decreto del Presidente della Repubblica 27 luglio 2007, n. 156, recante \u00abRegolamento concernente emanazione dello statuto dell'Agenzia nazionale per i giovani\u00bb;\n\n\n\n\n\n\nVisto il decreto del Presidente del Consiglio dei ministri 1\u00b0 ottobre 2012, pubblicato nella Gazzetta Ufficiale, n. 288, dell'11 dicembre 2012, recante \u00abOrdinamento delle strutture generali della Presidenza del Consiglio dei ministri\u00bb;\n\n\n\n\n\n\nVisto il decreto del Presidente del Consiglio dei ministri 23 agosto 2022, n. 143, recante \u00abRegolamento in attuazione dell'articolo 1, comma 596, della legge 27 dicembre 2019, n. 160, in materia di compensi, gettoni di presenza e ogni altro emolumento spettante ai componenti gli organi di amministrazione e di controllo, ordinari e straordinari, degli enti pubblici\u00bb;\n\n\n\n\n\n\nVista l'informativa sindacale fornita in data 7 dicembre 2023, n. prot. 8390/2023;\n\n\n\n\n\n\nConsiderato che nell'ambito della programmazione comunitaria 2014-2020 e 2021-2027, l'Agenzia nazionale per i Giovani \u00e8 stata indicata quale Agenzia nazionale di riferimento del Programma Erasmus+ per il capitolo Youth e Sport e del Corpo europeo di Solidariet\u00e0 (di seguito ESC);\n\n\n\n\n\n\nConsiderato che sulla base del decreto-legge 24 febbraio 2023, n. 13, convertito, con modificazioni, dalla legge 21 aprile 2023, n. 41, recante \u00abDisposizioni urgenti per l'attuazione del Piano nazionale di ripresa e resilienza (PNRR) e del Piano nazionale degli investimenti complementari al PNRR (PNC), nonch\u00e9 per l'attuazione delle politiche di coesione e della politica agricola comune\u00bb e, in particolare, l'articolo 55 in base al quale le funzioni di indirizzo e vigilanza sull'Agenzia sono assegnate al Presidente del Consiglio dei ministri o all'Autorit\u00e0 politica delegata in materia politiche giovanili;\n\n\n\n\n\n\nConsiderato che il richiamato articolo 55, comma 5, del decreto-legge 24 febbraio 2023, n. 13, convertito, con modificazioni, dalla legge 21 aprile 2023, n. 41, prevede che con decreto del Presidente della Repubblica, su proposta dell'Autorit\u00e0 politica delegata in materia di politiche giovanili, sia emanato il nuovo Statuto dell'istituita Agenzia italiana per la giovent\u00f9;\n\n\n\n\n\n\nVista la preliminare deliberazione del Consiglio dei ministri, adottata nella riunione del 16 ottobre 2023;\n\n\n\n\nUdito il parere interlocutorio del Consiglio di Stato n. 1491, espresso dalla sezione consultiva per gli atti normativi nell'adunanza del 21 novembre 2023;\n\n\nUdito il parere del Consiglio di Stato n. 1584, espresso dalla sezione consultiva per gli atti normativi nell'adunanza del 19 dicembre 2023;\n\n\n\n\nVista la deliberazione del Consiglio dei ministri, adottata nella riunione del 16 gennaio 2024;\n\n\n\n\nSulla proposta del Ministro per lo sport e i giovani;\n\nEmana\n il seguente regolamento:\nArt. 1\n Statuto dell'Agenzia italiana per la giovent\u00f9\n\n\n1. \u00c8 approvato lo Statuto dell'Agenzia italiana per la giovent\u00f9, allegato al presente regolamento, che ne costituisce parte integrante. \n\n\n\n2. Nella gestione dei programmi europei \u00abErasmus+ per il periodo 2021-2027\u00bb, istituito con regolamento (UE) n. 2021/817, del Parlamento europeo e del Consiglio, del 20 maggio 2021, e \u00abEuropean Solidarity Corps\u00bb, di cui al regolamento (UE) n. 2021/888, del Parlamento europeo e del Consiglio, del 20 maggio 2021, nonch\u00e9 dei futuri programmi europei nel settore delle politiche giovanili, sono fatte salve le competenze delle altre Amministrazioni coinvolte. \n\n\n\n3. Dall'attuazione del presente provvedimento non devono derivare nuovi o maggiori oneri a carico della finanza pubblica. \n\n\n\n N O T E \n\n Avvertenza: \n Il testo delle note qui pubblicato \u00e8 stato redatto dall'amministrazione competente per materia, ai sensi dell'art.10, commi 2 e 3, del testo unico delle disposizioni sulla promulgazione delle leggi, sull'emanazione dei decreti del Presidente della Repubblica e sulle pubblicazioni ufficiali della Repubblica italiana, approvato con D.P.R. 28 dicembre 1985, n. 1092, al solo fine di facilitare la lettura delle disposizioni di legge modificate o alle quali \u00e8 operato il rinvio. Restano invariati il valore e l'efficacia degli atti legislativi qui trascritti. \n Per le direttive CEE vengono forniti gli estremi di pubblicazione nella Gazzetta Ufficiale delle Comunit\u00e0 europee (GUUE). \n Note alle premesse: \n - L'art. 87, quinto comma, della Costituzione conferisce al Presidente della Repubblica il potere di promulgare le leggi e di emanare i decreti aventi valore di legge e i regolamenti. \n - Il testo dell'art. 17, comma 1, della legge 23 agosto 1988, n. 400 (Disciplina dell'attivit\u00e0 di Governo ed ordinamento della Presidenza del Consiglio dei Ministri), \u00e8 il seguente: \n \u00abArt. 17 (Regolamenti). - 1. Con decreto del Presidente della Repubblica, previa deliberazione del Consiglio dei ministri, sentito il parere del Consiglio di Stato che deve pronunziarsi entro novanta giorni dalla richiesta, possono essere emanati regolamenti per disciplinare: \n a) l'esecuzione delle leggi e dei decreti legislativi nonch\u00e9 dei regolamenti comunitari; \n b) l'attuazione e l'integrazione delle leggi e dei decreti legislativi recanti norme di principio, esclusi quelli relativi a materie riservate alla competenza regionale; \n c) le materie in cui manchi la disciplina da parte di leggi o di atti aventi forza di legge, sempre che non si tratti di materie comunque riservate alla legge; \n d) l'organizzazione ed il funzionamento delle amministrazioni pubbliche secondo le disposizioni dettate dalla legge; \n e).\u00bb. \n - Il testo dell'art. 55 del decreto-legge 24 febbraio 2023, n. 13 recante: \u00abDisposizioni urgenti per l'attuazione del Piano nazionale di ripresa e resilienza (PNRR) e del Piano nazionale degli investimenti complementari al PNRR (PNC), nonch\u00e9 per l'attuazione delle politiche di coesione e della politica agricola comune\u00bb, pubblicato nella Gazz.\n Uff. 24 febbraio 2023, n. 47, convertito con modificazioni dalla legge 21 aprile 2023, n. 41, \u00e8 il seguente: \n \u00abArt. 55 (Agenzia italiana per la giovent\u00f9). - 1. \u00c8 istituita l'Agenzia italiana per la giovent\u00f9, ente pubblico non economico dotato di personalit\u00e0 giuridica e di autonomia regolamentare, organizzativa, gestionale, patrimoniale, finanziaria e contabile, fermo restando quanto disposto dall'articolo 1, comma 14, lettera a), del decreto-legge 16 maggio 2008, n. 85, convertito, con modificazioni, dalla legge 14 luglio 2008, n. 121. \n 2. L'Agenzia italiana per la giovent\u00f9 subentra a tutti gli effetti nelle funzioni attualmente svolte dall'Agenzia nazionale per i giovani nell'ambito degli obiettivi individuati dai programmi europei e in attuazione della decisione n. 1719/2006/CE del Parlamento europeo e del Consiglio, del 15 novembre 2006, del regolamento (UE) 2021/817 del Parlamento europeo e del Consiglio, del 20 maggio 2021, e del regolamento (UE) 2021/888 del Parlamento europeo e del Consiglio, del 20 maggio 2021. A tal fine, coopera con le altre Agenzie o Autorit\u00e0 delegate per i settori istruzione e formazione e svolge attivit\u00e0 di cooperazione nei settori delle politiche della giovent\u00f9 e dello sport, anche a livello internazionale e con le comunit\u00e0 degli italiani all'estero d'intesa con il Ministero degli affari esteri e della cooperazione internazionale, nonch\u00e9 attivit\u00e0 di coordinamento, promozione e realizzazione di studi e ricerche sulla cittadinanza europea, sulla cittadinanza attiva e sulla partecipazione dei giovani, e funzioni di autorit\u00e0 abilitata alla formazione di animatori socioeducativi. A decorrere dalla data di entrata in vigore del presente decreto, sono trasferite all'Agenzia italiana per la giovent\u00f9 le dotazioni finanziarie, strumentali e di personale dell'Agenzia nazionale per i giovani di cui all'articolo 5 del decreto-legge 27 dicembre 2006, n. 297, convertito, con modificazioni, dalla legge 23 febbraio 2007, n. 15, che viene conseguentemente soppressa.\n L'Agenzia italiana per la giovent\u00f9 succede alla soppressa Agenzia nazionale per i giovani in tutti i rapporti attivi e passivi e al personale trasferito continua ad applicarsi il CCNL dell'Area e del Comparto Funzioni centrali sezione Ministeri. La dotazione organica dell'Agenzia italiana per la giovent\u00f9 \u00e8 costituita da complessive 45 unit\u00e0, di cui 3 posizioni dirigenziali di livello non generale, 16 funzionari, 25 assistenti e 1 operatore. \n 3. Le funzioni di indirizzo e vigilanza sull'Agenzia sono esercitate dal Presidente del Consiglio dei ministri o dall'Autorit\u00e0 politica delegata in materia di politiche giovanili. L'Agenzia italiana per la giovent\u00f9 \u00e8 autorizzata a fornire supporto tecnico-operativo al Dipartimento per le politiche giovanili e il servizio civile universale della Presidenza del Consiglio dei ministri, mediante la stipula di apposite convenzioni o protocolli di intesa. \n 4. Entro trenta giorni dalla data di approvazione dello statuto, l'Autorit\u00e0 politica delegata in materia di politiche giovanili provvede alla nomina del Consiglio di amministrazione dell'Agenzia italiana per la giovent\u00f9, organo di vertice politico-amministrativo, formato da tre componenti, di cui uno con funzioni di Presidente dotato di comprovata esperienza in materia di politiche giovanili, nonch\u00e9 del Collegio dei revisori dei conti, formato da tre membri, uno dei quali designato dal Ministero dell'economia e delle finanze. \n L'attivit\u00e0 degli uffici amministrativi dell'Agenzia \u00e8 coordinata da un dirigente di livello non generale, scelto dal Consiglio di amministrazione nell'ambito della dotazione organica di cui al comma 2. Sino all'insediamento dei componenti del Consiglio di amministrazione di cui al primo periodo, la gestione corrente \u00e8 assicurata da un commissario straordinario, nominato con decreto dell'Autorit\u00e0 politica delegata in materia di politiche giovanili. \n 5. Nelle more dell'adozione dello statuto dell'Agenzia italiana per la giovent\u00f9, da emanarsi con decreto del Presidente della Repubblica, su proposta dell'Autorit\u00e0 politica delegata in materia di politiche giovanili, entro centoventi giorni dalla data di entrata in vigore della legge di conversione del presente decreto, continua ad applicarsi, in quanto compatibile, il regolamento di cui al decreto del Presidente della Repubblica 27 luglio 2007, n. 156. Il collegio dei revisori dell'Agenzia nazionale per i giovani rimane in carica sino all'emanazione dello statuto dell'Agenzia italiana per la giovent\u00f9. \n 6. L'Agenzia si avvale del patrocinio dell'Avvocatura dello Stato ai sensi dell'articolo 1 del testo unico di cui al regio decreto 30 ottobre 1933, n. 1611. \n 7. Dall'attuazione del presente articolo non devono derivare nuovi o maggiori oneri a carico della finanza pubblica.\u00bb. \n - La decisione n. 1719/2006/CE del Parlamento europeo e del Consiglio, del 15 novembre 2006, che istituisce il programma \u00abGiovent\u00f9 in azione\u00bb per il periodo 2007-2013, \u00e8 pubblicata nella GUCE L 327 del 24 novembre 2006. \n - Il Regolamento (UE) 2021/817 del Parlamento europeo e del Consiglio del 20 maggio 2021 che istituisce Erasmus+: il programma dell'Unione per l'istruzione, la formazione, la giovent\u00f9 e lo sport e che abroga il regolamento (UE) n. 1288/2013, \u00e8 pubblicato nella GU L 189 del 28 maggio 2021. \n - Il Regolamento (UE) 2021/888 del Parlamento europeo e del Consiglio, del 20 maggio 2021, che istituisce il programma \u00abcorpo europeo di solidariet\u00e0\u00bb e abroga i regolamenti (UE) 2018/1475 e (UE) n. 375/2014, \u00e8 pubblicata nella GU L 202 dell'8 giugno 2021. \n - Il testo dell'art. 3 del decreto-legge 16 maggio 1994, n. 293 (Disciplina dell'attivit\u00e0 di Governo ed ordinamento della Presidenza del Consiglio dei Ministri), convertito con modificazioni dalla legge 15 luglio 1994, n. 444, \u00e8 il seguente: \n \u00abArt. 3 (Proroga degli organi - Regime degli atti). - 1. Gli organi amministrativi non ricostituiti nel termine di cui all'articolo 2 sono prorogati per non pi\u00f9 di quarantacinque giorni, decorrenti dal giorno della scadenza del termine medesimo. \n 2. Nel periodo in cui sono prorogati, gli organi scaduti possono adottare esclusivamente gli atti di ordinaria amministrazione, nonch\u00e9 gli atti urgenti e indifferibili con indicazione specifica dei motivi di urgenza e indifferibilit\u00e0. \n 3. Gli atti non rientranti fra quelli indicati nel comma 2, adottati nel periodo di proroga, sono nulli.\u00bb. \n - Il decreto legislativo 30 marzo 2001, n. 165, recante norme generali sull'ordinamento del lavoro alle dipendenze delle amministrazioni pubbliche \u00e8 pubblicato nella Gazzetta Ufficiale 9 maggio 2001 n. 106, supplemento ordinario n. 112. \n - Il testo dell'art. 5, comma 1, del decreto-legge 27 dicembre 2006, n. 297 (Disposizioni urgenti per il recepimento delle direttive comunitarie 2006/48/CE e 2006/49/CE e per l'adeguamento a decisioni in ambito comunitario relative all'assistenza a terra negli aeroporti, all'Agenzia nazionale per i giovani e al prelievo venatorio), convertito con modificazioni dalla legge 23 febbraio 2007, n. 15, \u00e8 il seguente: \n \u00abArt. 5 (Agenzia nazionale per i giovani). - 1. In attuazione della decisione n. 1719/2006/CE del Parlamento europeo e del Consiglio, del 15 novembre 2006, \u00e8 costituita, ai sensi dell'art. 8 del decreto legislativo 30 luglio 1999, n. 300, l'Agenzia nazionale per i giovani, con sede in Roma. Le funzioni di indirizzo e vigilanza sull'Agenzia sono esercitate congiuntamente dal Presidente del Consiglio dei Ministri o dal Ministro delegato per le politiche giovanili e dal Ministro della solidariet\u00e0 sociale.\u00bb. \n - Il decreto del Presidente del Consiglio dei ministri 1\u00b0 ottobre 2012 (ordinamento delle strutture generali della Presidenza del Consiglio dei ministri) \u00e8 pubblicato nella Gazzetta Ufficiale n. 288 dell'11 dicembre 2012. \n - Il comma 596 dell'art. 1 della legge 27 dicembre 2019, n. 160 (bilancio di previsione dello Stato per l'anno finanziario 2020 e bilancio pluriennale per il triennio 2020-2022) \u00e8 il seguente: \n \u00ab596. I compensi, i gettoni di presenza ed ogni ulteriore emolumento, con esclusione dei rimborsi spese, spettanti ai componenti degli organi di amministrazione e di controllo, ordinari o straordinari, degli enti e organismi di cui al comma 590, escluse le societ\u00e0, sono stabiliti da parte delle amministrazioni vigilanti, di concerto con il Ministero dell'economia e delle finanze, ovvero mediante deliberazioni dei competenti organi degli enti e organismi, ai sensi delle vigenti disposizioni di legge, statutarie e regolamentari, da sottoporre all'approvazione delle predette amministrazioni vigilanti.\n I predetti compensi e i gettoni di presenza sono determinati sulla base di procedure, criteri, limiti e tariffe fissati con decreto del Presidente del Consiglio dei ministri, su proposta del Ministro dell'economia e delle finanze, da adottare entro centottanta giorni dalla data di entrata in vigore della presente legge.\u00bb. \n - Il decreto del Presidente del Consiglio dei ministri 23 agosto 2022, n. 143 (Regolamento in attuazione dell'art. 1, comma 596, della legge 27 dicembre 2019, n. 160 in materia di compensi, gettoni di presenza e ogni altro emolumento spettante ai componenti gli organi di amministrazione e di controllo, ordinari e straordinari, degli enti pubblici) \u00e8 pubblicato nella GU Serie Generale n.222 del 22 settembre 2022. \n - Il decreto del Presidente della Repubblica 27 luglio 2007, n. 156 (Regolamento concernente: \u00abEmanazione dello statuto dell'Agenzia nazionale per i giovani\u00bb) \u00e8 pubblicato nella GU n. 218 del 19 settembre 2007. \n\n Note all'art. 1: \n - Il Regolamento (UE) 2021/817 del Parlamento europeo e del Consiglio del 20 maggio 2021 che istituisce \u00abErasmus+: il programma dell'Unione per l'istruzione, la formazione, la giovent\u00f9 e lo sport\u00bb e che abroga il regolamento (UE) n. 1288/2013 \u00e8 pubblicato nella GUCE, L 189 del 28 maggio 2021. \n - Il Regolamento (UE) 2021/888 del Parlamento europeo e del Consiglio, del 20 maggio 2021, che istituisce il programma \u00abcorpo europeo di solidariet\u00e0\u00bb e abroga i regolamenti (UE) 2018/1475 e (UE) n. 375/2014 \u00e8 pubblicato nella GUCE, L 202/32 del 8 giugno 2021. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-13&atto.codiceRedazionale=24G00042&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:34:04.689767"}
{"text": "\n\n\nArt. 2\n Abrogazioni\n\n\n1. Dalla data di entrata in vigore del presente regolamento \u00e8 abrogato il regolamento di cui al decreto del Presidente della Repubblica 27 luglio 2007, n. 156. \n\n\n\nIl presente decreto, munito del sigillo dello Stato, sar\u00e0 inserito nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarlo e di farlo osservare. \n Dato a Roma, add\u00ec 24 gennaio 2024 \nMATTARELLA\nMeloni, Presidente del Consiglio dei ministri\nAbodi, Ministro per lo sport e i giovani\nVisto, il Guardasigilli: Nordio Registrato alla Corte dei conti il 6 marzo 2024 Ufficio di controllo sugli atti della Presidenza del Consiglio dei\nministri, del Ministero della giustizia e del Ministero degli affari\nesteri e della cooperazione internazionale, n. 688\n Note all'art. 2: \n - Il decreto del Presidente della Repubblica 27 luglio 2007, n. 156, recante il Regolamento concernente: \u00abEmanazione dello statuto dell'Agenzia nazionale per i giovani\u00bb, abrogato dal presente regolamento, \u00e8 stato pubblicato nella GU n. 218 del 19 settembre 2007. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-13&atto.codiceRedazionale=24G00042&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:34:08.843233"}
{"text": "\n\n\n Allegato \n\n STATUTO DELL'AGENZIA ITALIANA \n PER LA GIOVENT\u00d9 \n\n Art. 1. \n\n Natura giuridica e sede legale \n\n 1. L'Agenzia italiana per la giovent\u00f9, di seguito Agenzia, \u00e8 ente pubblico non economico, dotato di personalit\u00e0 giuridica e di autonomia regolamentare, organizzativa, gestionale, patrimoniale, finanziaria e contabile, fermo restando quanto disposto dall'articolo 1, comma 14, lettera a), del decreto-legge 16 maggio 2008, n. 85, convertito, con modificazioni, dalla legge 14 luglio 2008, n. 121. \n 2. L'Agenzia ha sede legale a Roma. Il Consiglio di amministrazione pu\u00f2 istituire e sopprimere in Italia sedi secondarie e uffici, sia amministrativi che di rappresentanza. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-13&atto.codiceRedazionale=24G00042&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:34:12.935800"}
{"text": "\n\n\n Art. 2. \n\n Finalit\u00e0 istituzionali \n\n 1. L'Agenzia, con particolare riferimento ai settori della giovent\u00f9 e dello sport, promuove la cittadinanza europea, la cittadinanza attiva e la partecipazione dei giovani alla vita sociale e democratica della Nazione; sostiene l'acquisizione di competenze trasversali, la ricerca, la formazione e i processi educativi; incoraggia i valori della solidariet\u00e0, della tolleranza e della coesione sociale; promuove la cooperazione europea e internazionale in materia di politiche per la giovent\u00f9, d'intesa con il Ministero degli affari esteri e della cooperazione internazionale. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-13&atto.codiceRedazionale=24G00042&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:34:17.027262"}
{"text": "\n\n\n Art. 3. \n\n Attivit\u00e0 \n\n 1. Nell'ambito delle proprie finalit\u00e0 istituzionali l'Agenzia: \n a) \u00e8 ente attuatore di programmi europei e delle relative strategie affidati all'Agenzia dall'amministrazione competente tra cui, in particolare, i programmi di cui alla decisione n. 1719/2006/CE del Parlamento europeo e del Consiglio, del 15 novembre 2006; al regolamento (UE) 1288/2013 del Parlamento europeo e del Consiglio, dell'11 dicembre 2013; al regolamento n. 2018/1475 del Parlamento europeo e del Consiglio, del 2 ottobre 2018; al regolamento (UE) 2021/817 del Parlamento europeo e del Consiglio, del 20 maggio 2021; al regolamento (UE) 2021/888 del Parlamento europeo e del Consiglio, del 20 maggio 2021, nonch\u00e9 ulteriori e successivi programmi europei in materia; \n b) favorisce la conoscenza e la comprensione reciproca dei giovani di diverse nazioni attraverso la formazione e la promozione degli scambi e del dialogo interculturale; \n c) contribuisce al miglioramento della qualit\u00e0 dei sistemi di sostegno delle attivit\u00e0 dei giovani e della capacit\u00e0 delle organizzazioni della societ\u00e0 civile nei settori, in particolare, della giovent\u00f9 e dello sport, attraverso la cooperazione a livello locale, regionale, nazionale, europeo e internazionale; \n d) svolge attivit\u00e0 di cooperazione nei settori delle politiche della giovent\u00f9 e dello sport, anche a livello internazionale e con le comunit\u00e0 degli italiani all'estero, d'intesa con il Ministero degli affari esteri e della cooperazione internazionale; \n e) svolge attivit\u00e0 di coordinamento, promozione e realizzazione di studi e ricerche, in particolare sulla cittadinanza europea, sulla cittadinanza attiva e sulla partecipazione dei giovani; \n f) svolge funzioni di autorit\u00e0 abilitata alla formazione di animatori socioeducativi; \n g) \u00e8 autorizzata a fornire supporto tecnico-operativo al Dipartimento per le politiche giovanili e il servizio civile universale della Presidenza del Consiglio dei ministri, mediante la stipula di apposite convenzioni o protocolli di intesa, ai sensi dell'articolo 55, comma 3, del decreto-legge 24 febbraio 2023, n. 13, convertito, con modificazioni, dalla legge 21 aprile 2023, n. 41. \n 2. Nello svolgimento delle sue funzioni l'Agenzia collabora con altre agenzie o autorit\u00e0 nazionali, europee e internazionali delegate per i settori dell'istruzione e della formazione nonch\u00e9 con ogni altro ente pubblico o privato utile allo scopo. \n 3. L'Agenzia pu\u00f2 svolgere tutte le attivit\u00e0 strumentali al perseguimento delle proprie finalit\u00e0 istituzionali, tra cui: \n a) stipulare convenzioni o contratti, quali la locazione, l'assunzione in concessione o comodato o l'acquisto, in propriet\u00e0 o in diritto di superficie, di immobili; \n b) amministrare e gestire i beni di cui sia proprietaria, locatrice, comodataria o comunque posseduti; \n c) stipulare convenzioni e contratti per l'affidamento a terzi di attivit\u00e0, studi e consulenze; \n d) partecipare ad associazioni, enti e istituzioni, pubbliche e private, la cui attivit\u00e0 sia rivolta, direttamente o indirettamente, al perseguimento di scopi analoghi a quelli dell'Agenzia, che potr\u00e0, ove lo ritenga opportuno, concorrere anche alla costituzione degli organismi anzidetti; \n e) promuovere e organizzare manifestazioni, convegni, incontri, procedendo alla pubblicazione dei relativi atti o documenti, e tutte quelle iniziative ed eventi idonei a favorire la collaborazione tra l'Agenzia, gli operatori dei settori di attivit\u00e0 dell'ente e il pubblico; \n f) erogare premi e borse di studio; \n g) svolgere attivit\u00e0 di informazione, formazione, corsi e seminari attinenti, direttamente o indirettamente, ai settori d'attivit\u00e0 dell'Agenzia, sentite, laddove competenti, le istituzioni universitarie e le istituzioni alta formazione artistica musicale e coreutica AFAM; \n h) svolgere attivit\u00e0 commerciale solo occasionale e comunque strumentale a quella istituzionale. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-13&atto.codiceRedazionale=24G00042&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:34:21.121368"}
{"text": "\n\n\n Art. 4. \n\n Indirizzo e vigilanza \n\n 1. L'Agenzia \u00e8 sottoposta, secondo modalit\u00e0 idonee a garantirne l'autonomia, all'indirizzo e alla vigilanza del Presidente del Consiglio dei ministri o dell'Autorit\u00e0 politica delegata in materia di politiche giovanili che, nel rispetto di quanto previsto dagli articoli 4, comma 1, e 14 del decreto legislativo 30 marzo 2001, n. 165, provvede a: \n a) approvare i programmi delle attivit\u00e0, nonch\u00e9 i documenti programmatici annuali e in particolare i bilanci di previsione, le relative variazioni e il bilancio di esercizio; \n b) adottare direttive al fine di indicare all'Agenzia gli obiettivi da raggiungere ed eventuali specifiche attivit\u00e0 da intraprendere; \n c) acquisire dati e informazioni e verificare il perseguimento dei fini istituzionali; \n d) approvare le modifiche dello Statuto e dei regolamenti interni; \n e) valutare le eventuali responsabilit\u00e0 del Presidente e dei componenti del Consiglio di amministrazione, adottando le conseguenti determinazioni. \n 2. Per consentire l'esercizio delle funzioni previste dal comma 1, lettera a), i programmi delle attivit\u00e0, i documenti programmatici annuali e in particolare i bilanci di previsione, le relative variazioni e il bilancio di esercizio, corredati della relazione del Collegio dei revisori dei conti, sono inviati per l'approvazione al Presidente del Consiglio dei ministri o all'Autorit\u00e0 politica delegata in materia di politiche giovanili. \n 3. Per consentire l'esercizio delle funzioni previste dal comma 1, lettere b) e c), l'Agenzia trasmette periodicamente alla struttura di supporto del Presidente del Consiglio dei ministri o dell'Autorit\u00e0 politica delegata in materia di politiche giovanili i dati relativi alle iniziative intraprese e agli obiettivi conseguiti. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-13&atto.codiceRedazionale=24G00042&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:34:25.216866"}
{"text": "\n\n\n Art. 5 \n\n Organi dell'Agenzia \n\n 1. Sono organi dell'Agenzia: \n a) il Consiglio di amministrazione; \n b) il Collegio dei revisori dei conti. \n 2. I compensi del Presidente, dei componenti del Consiglio di amministrazione e del Collegio dei revisori dei conti sono determinati nel rispetto di limiti, criteri e procedure definiti dalla normativa vigente per gli enti di elevato profilo strategico, tra i quali rientra l'Agenzia per la collocazione delle attribuzioni istituzionali nella scala delle priorit\u00e0 politico-strategiche definite dal Governo e dalle Autorit\u00e0 vigilanti, ai sensi dell'articolo 10 del decreto del Presidente del Consiglio dei ministri 23 agosto 2022, n. 143. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-13&atto.codiceRedazionale=24G00042&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:34:29.309980"}
{"text": "\n\n\n Art. 6. \n\n Presidente del Consiglio di amministrazione \n\n 1. Il Presidente, scelto tra soggetti aventi comprovata e pluriennale esperienza in materia di politiche giovanili, \u00e8 il rappresentante legale e istituzionale dell'Agenzia e ne \u00e8 responsabile. \n In particolare, il Presidente: \n a) rappresenta l'Agenzia, anche in giudizio, e cura i rapporti con le amministrazioni pubbliche e private, con gli enti e le istituzioni nazionali, europee e internazionali; \n b) determina le linee operative per la realizzazione degli obiettivi definiti nell'ambito dei Programmi europei e negli atti di indirizzo di cui all'articolo 4; \n c) verifica l'attuazione delle delibere del Consiglio di amministrazione e assicura l'unitaria azione dell'Agenzia; \n d) convoca e presiede il Consiglio di amministrazione, stabilisce l'ordine del giorno e dirige i lavori; \n e) ha potere generale di proposta verso il Consiglio di amministrazione; \n f) propone al Consiglio di amministrazione la nomina del dirigente con funzioni di coordinamento nell'ambito della dotazione organica dell'Agenzia; \n g) sottopone per la deliberazione al Consiglio di amministrazione i documenti programmatici annuali e in particolare i bilanci di previsione, le relative variazioni e il bilancio di esercizio predisposti dal dirigente competente, nonch\u00e9 gli atti ad essi allegati ai sensi della normativa vigente; \n h) adotta tutti i provvedimenti che sono demandati alla sua competenza dai regolamenti o dal Consiglio di amministrazione; \n i) riferisce al Consiglio di amministrazione in merito alla rispondenza dei risultati dell'attivit\u00e0 amministrativa e della gestione agli obiettivi e agli indirizzi impartiti; \n l) in caso di urgenza, provvede, secondo le modalit\u00e0 prestabilite dal Consiglio di amministrazione, alle deliberazioni di competenza di quest'ultimo, da sottoporre a ratifica nella prima seduta successiva del Consiglio stesso. \n 3. Il Consiglio di amministrazione pu\u00f2 nominare un Vice-Presidente deputato a sostituire il Presidente in caso di assenza o impedimento. In mancanza, il Presidente \u00e8 sostituito dal consigliere di amministrazione con maggiore anzianit\u00e0 nella carica.  \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-13&atto.codiceRedazionale=24G00042&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:34:33.403076"}
{"text": "\n\n\n Art. 7. \n\n Consiglio di amministrazione \n\n 1. Il Consiglio di amministrazione \u00e8 l'organo di indirizzo politico-amministrativo dell'Agenzia; ha competenza in materia di programmazione e di verifica del raggiungimento degli obiettivi e approva gli atti di carattere generale e fondamentale per l'organizzazione, il funzionamento, l'amministrazione e la gestione. \n 2. In particolare, su proposta del Presidente, il Consiglio di amministrazione: \n a) promuove le attivit\u00e0 dell'Agenzia e, nell'ambito degli indirizzi generali e delle priorit\u00e0 strategiche definiti dal Presidente del Consiglio dei ministri o dall'Autorit\u00e0 politica delegata in materia di politiche giovanili delibera le strategie di sviluppo, gli obiettivi e le priorit\u00e0 delle attivit\u00e0 dell'Agenzia e ne verifica l'attuazione; \n b) delibera sulle modifiche dello Statuto e sui regolamenti dell'Agenzia; \n c) approva i documenti di programmazione; \n d) delibera il documento programmatico annuale e in particolare i bilanci di previsione e le relative variazioni, il bilancio di esercizio e le relazioni di accompagnamento; \n e) delibera l'assegnazione delle funzioni ai dirigenti e, in particolare, la nomina del dirigente con funzioni di coordinamento; \n f) delibera l'articolazione delle strutture operative dell'Agenzia e individua risorse finanziarie, strumentali e umane da destinare alle diverse aree; \n g) delibera in ordine alla partecipazione a enti, societ\u00e0, consorzi; \n h) delibera l'accettazione di donazioni, eredit\u00e0 o legati; \n i) delibera l'adozione del Piano della performance e la Relazione sulla performance, nonch\u00e9 il Programma triennale per la trasparenza e l'integrit\u00e0 di cui agli articoli 10 e 11 del decreto legislativo n. 150 del 2009, e gli eventuali aggiornamenti annuali dello stesso; \n l) delibera in ordine alla programmazione e definizione su base triennale degli obiettivi della gestione, sentito il dirigente-coordinatore, che a sua volta consulta i dirigenti o i responsabili delle unit\u00e0 organizzative, ai sensi dell'articolo 5 del decreto legislativo 27 ottobre 2009, n. 150; \n m) verifica, con il supporto dei dirigenti, l'andamento delle performance rispetto agli obiettivi di cui alla lettera precedente durante il periodo di riferimento e propone, ove necessario, interventi correttivi in corso di esercizio, ai sensi dell'articolo 6 del decreto legislativo n. 150 del 2009; \n n) individua le cause dell'eventuale mancata rispondenza dei risultati agli obiettivi e delibera i necessari interventi correttivi; \n o) valuta le eventuali responsabilit\u00e0 dei dirigenti, adottando le conseguenti determinazioni; \n p) delibera la programmazione triennale del fabbisogno del personale, ivi incluse le relative azioni di formazione, sentito il dirigente competente, nonch\u00e9 il conferimento di incarichi individuali ai sensi dell'articolo 11, comma 2, del presente Statuto; \n q) delibera l'autorizzazione al dirigente-coordinatore a bandire le procedure di reclutamento del personale a tempo indeterminato e determinato; \n r) adotta, nei limiti indicati nel regolamento interno di amministrazione e contabilit\u00e0, i provvedimenti concernenti il patrimonio immobiliare, mutui, assicurazioni e fondi di investimento; \n s) delibera in ordine ad ogni altra materia di indirizzo e programmazione non espressamente riservata dalla legge, dal presente Statuto e dai regolamenti ad altri organi; \n t) adotta il regolamento interno di organizzazione e funzionamento. \n 3. Inoltre, il Consiglio di amministrazione: \n a) sovrintende all'andamento dell'Agenzia, verificando la rispondenza dei risultati di gestione agli obiettivi fissati; \n b) il Consiglio di amministrazione delibera, su proposta dell'Organismo indipendente di valutazione della performance di cui all'articolo 9 del presente Statuto, in ordine alla valutazione annuale e all'attribuzione dei premi ai dirigenti, ai sensi del decreto legislativo 27 ottobre 2009, n. 150; \n c) ratifica, nella prima seduta utile, i provvedimenti adottati in via d'urgenza dal Presidente. \n 4. Il Consiglio di amministrazione \u00e8 formato da tre componenti, il Presidente e altri due componenti, nominati con decreto del Presidente del Consiglio dei ministri o dell'Autorit\u00e0 politica delegata in materia di politiche giovanili, con mandato quinquennale rinnovabile per una sola volta. Se nel corso del quinquennio vengono a mancare uno o pi\u00f9 consiglieri, si provvede alla sostituzione con le medesime modalit\u00e0 di cui al periodo precedente. I consiglieri nominati ai sensi del periodo precedente decadono con la scadenza del quinquennio di durata del mandato del Consiglio di amministrazione. \n 5. Il Consiglio di amministrazione \u00e8 convocato almeno due volte l'anno in occasione dell'approvazione del documento programmatico annuale del bilancio di previsione e le relative variazioni, e del bilancio di esercizio, e ogni qualvolta la sua convocazione sia disposta dal Presidente. \n 6. Ciascun consigliere pu\u00f2 motivatamente chiedere al Presidente la convocazione del Consiglio di amministrazione e, con un preavviso di almeno cinque giorni, l'inserimento di specifici argomenti all'ordine del giorno. In caso di richiesta, il Consiglio viene convocato entro il termine di venti giorni dal ricevimento della richiesta medesima. \n 7. La convocazione \u00e8 fatta per iscritto, con lettera raccomandata, posta elettronica certificata o e-mail con avviso di ricevimento, e indica l'ordine del giorno, il luogo e la data della riunione. La convocazione deve pervenire ai consiglieri almeno cinque giorni prima dell'adunanza o, in caso di urgenza, almeno due giorni prima. Pur in mancanza di convocazione, il Consiglio si considera costituito quando siano intervenuti tutti i suoi componenti e gli aventi diritto ad intervenire e nessuno si opponga alla trattazione degli argomenti. \n 8. Le riunioni del Consiglio possono avere luogo sia nella sede dell'Agenzia sia altrove e possono tenersi anche per teleconferenza o videoconferenza, a condizione che tutti i partecipanti possano essere identificati e sia loro consentito seguire la discussione e intervenire in tempo reale alla trattazione degli argomenti affrontati, nonch\u00e9 prendere visione dei documenti rilevanti. In tale ipotesi, il Consiglio di amministrazione si considera tenuto nel luogo in cui si trova il segretario. \n 9. Le sedute del Consiglio di amministrazione sono valide quando sia presente la maggioranza dei componenti. Le delibere sono approvate quando ottengono il voto della maggioranza dei presenti; a parit\u00e0 di voti prevale quello del Presidente. \n 10. Il verbale della riunione del Consiglio \u00e8 redatto dal segretario del Consiglio di amministrazione nominato dal Presidente, che assiste alle riunioni. Il verbale della riunione del Consiglio \u00e8 sottoscritto da chi lo presiede e dal segretario. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-13&atto.codiceRedazionale=24G00042&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:34:37.494864"}
{"text": "\n\n\n Art. 8. \n\n Collegio dei revisori dei conti \n\n 1. Il Collegio dei revisori dei conti \u00e8 l'organo di controllo della regolarit\u00e0 amministrativa. Vigila, ai sensi dell'articolo 20 del decreto legislativo 30 giugno 2011, n. 123 e del regolamento interno di amministrazione e contabilit\u00e0, sull'osservanza della legge, del presente Statuto, verifica l'integrit\u00e0 del patrimonio dell'ente, la regolarit\u00e0 della gestione e la corretta applicazione delle norme di amministrazione, di contabilit\u00e0 e fiscali, e collabora, nei limiti delle proprie competenze, con il Consiglio di amministrazione. \n 2. Il Collegio dei revisori, in particolare, esprime parere sugli atti deliberativi riguardanti i documenti programmatici, sui bilanci di previsione sulle variazioni ai medesimi, sui bilanci di esercizio, sulle operazioni finanziarie, sulle partecipazioni in enti, consorzi e societ\u00e0, sull'inesigibilit\u00e0 dei crediti iscritti nella situazione patrimoniale, nonch\u00e9 sulle questioni ad esso sottoposte dal Consiglio di amministrazione. \n 3. Il Collegio dei revisori effettua il controllo sulla compatibilit\u00e0 dei costi della contrattazione collettiva integrativa con i vincoli di bilancio e quelli derivanti dall'applicazione delle norme di legge, con particolare riferimento alle disposizioni inderogabili che incidono sulla misura e sulla corresponsione dei trattamenti accessori, ai sensi dell'articolo 40-bis del decreto legislativo 30 marzo 2001, n. 165. Il Collegio dei revisori svolge, inoltre, tutte le funzioni e i compiti previsti dalla normativa vigente. \n 4. Il Collegio dei revisori \u00e8 formato da tre componenti, di cui uno con funzioni di Presidente, nominati con decreto del Presidente del Consiglio dei ministri o dell'Autorit\u00e0 politica delegata in materia di politiche giovanili, scelti tra gli iscritti al Registro dei revisori legali presso il Ministero dell'economia e delle finanze, ai sensi dell'articolo 1, comma 1, lettera g), del decreto legislativo 27 gennaio 2010, n. 39, e del connesso decreto del Ministro dell'economia e delle finanze 20 giugno 2012, n. 145, o tra persone in possesso di specifica professionalit\u00e0. Un componente del Collegio \u00e8 designato dal Ministero dell'economia e delle finanze. \n 5. Il presidente del Collegio dei revisori \u00e8 nominato con decreto del Presidente del Consiglio dei ministri o dell'Autorit\u00e0 politica delegata in materia di politiche giovanili. \n 6. I componenti del Collegio dei revisori durano in carica cinque anni, con mandato rinnovabile per una sola volta. \n 7. Il Collegio dei revisori si riunisce, anche in modalit\u00e0 telematica, almeno ogni tre mesi, a condizione che tutti i partecipanti possano essere identificati e sia loro consentito seguire la discussione e intervenire in tempo reale alla trattazione degli argomenti affrontati, nonch\u00e9 prendere visione dei documenti rilevanti. \n 8. Il Collegio \u00e8 regolarmente costituito con la presenza della maggioranza dei suoi componenti e delibera a maggioranza assoluta dei presenti. Il componente dissenziente ha diritto di far iscrivere a verbale i motivi del proprio dissenso. Delle riunioni del Collegio \u00e8 redatto il verbale, che viene trascritto in apposito libro e sottoscritto dagli intervenuti. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-13&atto.codiceRedazionale=24G00042&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:34:41.584943"}
{"text": "\n\n\n Art. 9. \n\n Organismo indipendente di valutazione \n della performance \n\n 1. Il Consiglio di amministrazione nomina, determinandone il compenso nel rispetto di criteri e limiti definiti dalla normativa vigente, l'Organismo indipendente di valutazione (OIV) di cui all'articolo 14 del decreto legislativo 27 ottobre 2009, n. 150, tra i soggetti iscritti all'Elenco nazionale dei componenti degli Organismi indipendenti di valutazione, di cui al decreto del Presidente della Repubblica 9 maggio 2016, n. 105. \n 2. L'Organismo indipendente di valutazione \u00e8 costituito in forma monocratica. \n 3. L'Organismo indipendente di valutazione esercita in piena autonomia le attivit\u00e0 di cui all'articolo 14, comma 4, del decreto legislativo n. 150 del 2009, e riferisce direttamente al Consiglio di amministrazione. \n 4. La durata dell'incarico dell'Organismo indipendente di valutazione \u00e8 di tre anni, rinnovabile una sola volta. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-13&atto.codiceRedazionale=24G00042&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:34:45.678325"}
{"text": "\n\n\n Art. 10. \n\n Organizzazione dell'Agenzia \n\n 1. All'Agenzia sono trasferite le dotazioni finanziarie, strumentali e del personale dell'Agenzia nazionale per i giovani ai sensi dell'articolo 55, comma 2, del decreto-legge 24 febbraio 2023, n. 13, convertito, con modificazioni, dalla legge 21 aprile 2023, n. 41. L'Agenzia subentra in tutti i rapporti eventualmente pendenti in capo alla precedente struttura. \n 2. L'organizzazione dell'Agenzia \u00e8 articolata in tre servizi di livello dirigenziale non generale, incaricati delle funzioni amministrative e di quelle a carattere operativo. \n 3. Nell'ambito della dotazione organica di cui all'articolo 11 del presente Statuto, previa determinazione dei criteri di scelta, il Consiglio di amministrazione individua ai sensi dell'articolo 55, comma 4, del decreto-legge n. 13 del 2023, un dirigente, cui affidare il coordinamento dell'attivit\u00e0 degli uffici e l'assegnazione del personale ai servizi e agli uffici, secondo quanto indicato dall'articolo 55, comma 2, del decreto-legge n. 13 del 2023, nel rispetto dei principi di economicit\u00e0, efficienza ed efficacia dell'azione amministrativa. \n 4. Con regolamenti interni, adottati dal Consiglio di amministrazione e approvati dal Presidente del Consiglio dei ministri o dall'Autorit\u00e0 politica delegata in materia di politiche giovanili, l'Agenzia adegua la propria organizzazione nel rispetto del presente Statuto. \n 5. Le delibere concernenti la variazione della dotazione organica del personale sono approvate dal Presidente del Consiglio dei ministri o dall'Autorit\u00e0 politica delegata in materia di politiche giovanili, con il concerto del Ministro dell'economia e delle finanze, ai sensi dell'articolo 6, comma 4, del decreto legislativo 30 marzo 2001, n. 165. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-13&atto.codiceRedazionale=24G00042&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:34:49.769098"}
{"text": "\n\n\n Art. 11. \n\n Personale \n\n 1. La dotazione organica dell'Agenzia italiana per la giovent\u00f9 \u00e8 definita dalla legge. \n 2. Per specifiche esigenze cui non possa farsi fronte con la dotazione organica \u00e8 fatta salva la possibilit\u00e0 di conferire incarichi individuali, con contratti di lavoro autonomo, ricorrendo i presupposti di cui all'articolo 7, comma 6, del decreto legislativo 30 marzo 2001, n. 165. \n 3. La programmazione triennale del fabbisogno di personale \u00e8 predisposta ai sensi degli articoli 6 e 6-ter del decreto legislativo n. 165 del 2001. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-13&atto.codiceRedazionale=24G00042&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:34:53.862492"}
{"text": "\n\n\n Art. 12. \n\n Relazioni sindacali \n\n 1. L'Agenzia opera nel rispetto delle forme, procedure e modalit\u00e0 di relazione con le organizzazioni sindacali ai sensi del decreto legislativo 30 marzo 2001, n. 165, e della vigente contrattazione collettiva nazionale di riferimento. \n 2. La contrattazione integrativa aziendale si svolge nei limiti e per le materie definiti dal contratto collettivo nazionale. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-13&atto.codiceRedazionale=24G00042&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:34:57.954682"}
{"text": "\n\n\n Art. 13. \n\n Regolamento interno \n di amministrazione e contabilit\u00e0 \n\n 1. Il regolamento interno di amministrazione e contabilit\u00e0, che definisce i principi e le modalit\u00e0 della gestione contabile, \u00e8 deliberato dal Consiglio di amministrazione, su proposta del Presidente ed \u00e8 approvato con decreto del Presidente del Consiglio dei ministri o dell'Autorit\u00e0 politica delegata in materia di politiche giovanili, di concerto con il Ministro dell'economia e delle finanze. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-13&atto.codiceRedazionale=24G00042&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:35:02.044814"}
{"text": "\n\n\n Art. 14. \n\n Rapporti con altre amministrazioni \n\n 1. L'Agenzia regola i rapporti di collaborazione, consulenza, assistenza, servizio, supporto, promozione con altre pubbliche amministrazioni, sulla base di convenzioni. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-13&atto.codiceRedazionale=24G00042&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:35:06.193826"}
{"text": "\n\n\n Art. 15. \n\n Entrate \n\n 1. Le entrate dell'Agenzia sono costituite dal finanziamento previsto dall'articolo 6, comma 2, del decreto-legge 27 dicembre 2006, n. 297, convertito, con modificazioni, dalla legge 23 febbraio 2007, n. 15, nonch\u00e9 dalle risorse attribuite nell'ambito dei Programmi europei gestiti dalla Agenzia stessa e da ogni altra risorsa alla stessa attribuita da amministrazioni pubbliche per lo svolgimento di attivit\u00e0 alla stessa affidate o da enti pubblici e privati, anche a titolo di liberalit\u00e0, in conformit\u00e0 alle prescrizioni di legge. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-13&atto.codiceRedazionale=24G00042&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:35:10.286451"}
{"text": "\n\n\n Art. 16. \n\n Patrocinio \n\n 1. Nell'esercizio delle funzioni istituzionali, l'Agenzia si avvale del patrocinio dell'Avvocatura Generale dello Stato, ai sensi dell'articolo 1 del testo unico di cui al regio decreto 30 ottobre 1933, n. 1611. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-13&atto.codiceRedazionale=24G00042&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:35:14.377617"}
{"text": "\nLa Camera dei deputati ed il Senato della Repubblica hanno approvato;\nIL PRESIDENTE DELLA REPUBBLICA\nPromulga\n la seguente legge:\nArt. 1\n Istituzione e durata della Commissione\n\n\n1. \u00c8 istituita, ai sensi dell'articolo 82 della Costituzione, una Commissione parlamentare di inchiesta sulla gestione dell'emergenza sanitaria causata dalla diffusione epidemica del virus SARS-CoV-2 e sulle misure adottate per prevenire e affrontare l'emergenza epidemiologica da SARS-CoV-2, di seguito denominata \u00abCommissione\u00bb, con il compito di accertare le misure adottate per prevenire, contrastare e contenere l'emergenza sanitaria causata dalla diffusione del virus SARS-CoV-2 nel territorio nazionale e di valutarne la prontezza, l'efficacia e la resilienza, anche al fine di fare fronte a una possibile futura nuova pandemia di analoga portata e gravit\u00e0. \n\n\n\n2. La Commissione conclude i propri lavori entro la fine della XIX legislatura. \n\n\n\n3. La Commissione, entro il termine di cui al comma 2, presenta alle Camere una relazione sulle attivit\u00e0 di indagine svolte e sui risultati dell'inchiesta. Sono ammesse relazioni di minoranza. La Commissione riferisce altres\u00ec alle Camere ogniqualvolta ne ravvisi la necessit\u00e0. \n\n\n\n N O T E \n\n Avvertenza: \n Il testo delle note qui pubblicato \u00e8 stato redatto dall'Amministrazione competente per materia, ai sensi dell'articolo 10, comma 3, del testo unico delle disposizioni sulla promulgazione delle leggi, sull'emanazione dei decreti del Presidente della Repubblica e sulle pubblicazioni ufficiali della Repubblica italiana, approvato con decreto del Presidente della Repubblica 28 dicembre 1985, n. 1092, al solo fine di facilitare la lettura delle disposizioni di legge alle quali \u00e8 operato il rinvio. Restano invariati il valore e l'efficacia degli atti legislativi qui trascritti. \n\n Note all'art. 1: \n - Il testo dell'articolo 82 della Costituzione \u00e8 il seguente: \n \u00abArt. 82 (Ciascuna Camera pu\u00f2 disporre inchieste su materie di pubblico interesse). - A tale scopo nomina fra i propri componenti una commissione formata in modo da rispecchiare la proporzione dei vari gruppi. La commissione di inchiesta procede alle indagini e agli esami con gli stessi poteri e le stesse limitazioni della Autorit\u00e0 giudiziaria\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-13&atto.codiceRedazionale=24G00038&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:35:15.377037"}
{"text": "\n\n\nArt. 2\n Composizione della Commissione\n\n\n1. La Commissione \u00e8 composta da quindici senatori e da quindici deputati, nominati rispettivamente dal Presidente del Senato della Repubblica e dal Presidente della Camera dei deputati in proporzione al numero dei componenti dei gruppi parlamentari, assicurando comunque la presenza di un rappresentante per ciascun gruppo esistente in almeno un ramo del Parlamento. \n I componenti sono nominati tenendo conto anche della specificit\u00e0 dei compiti assegnati alla Commissione. I componenti della Commissione dichiarano, entro dieci giorni dalla nomina, alla Presidenza della Camera di appartenenza eventuali situazioni di conflitto di interessi in relazione all'oggetto dell'inchiesta. \n\n\n\n2. Il Presidente del Senato della Repubblica e il Presidente della Camera dei deputati, d'intesa tra loro, convocano la Commissione, entro quindici giorni dalla nomina dei suoi componenti, per la costituzione dell'ufficio di presidenza. \n\n\n\n3. L'ufficio di presidenza, composto dal presidente, da due vicepresidenti e da due segretari, \u00e8 eletto dai componenti della Commissione a scrutinio segreto. Per l'elezione del presidente \u00e8 necessaria la maggioranza assoluta dei componenti della Commissione.\nSe nessuno riporta tale maggioranza, si procede al ballottaggio tra i due candidati che hanno ottenuto il maggior numero di voti; \u00e8 eletto il candidato che ottiene il maggior numero di voti. In caso di parit\u00e0 di voti \u00e8 proclamato eletto o entra in ballottaggio il pi\u00f9 anziano di et\u00e0. \n\n\n\n4. La Commissione elegge al proprio interno due vicepresidenti e due segretari. Per l'elezione, rispettivamente, dei due vicepresidenti e dei due segretari, ciascun componente della Commissione scrive sulla propria scheda un solo nome. Sono eletti coloro che hanno ottenuto il maggior numero di voti. In caso di parit\u00e0 di voti si procede ai sensi del comma 3. \n\n\n\n5. Le disposizioni dei commi 3 e 4 si applicano anche per le elezioni suppletive. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-13&atto.codiceRedazionale=24G00038&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:35:19.476985"}
{"text": "\n\n\nArt. 3\n Compiti della Commissione\n\n\n\n\n1. La Commissione ha il compito di: \n\na) svolgere indagini e valutare l'efficacia, la tempestivit\u00e0 e i risultati delle misure adottate dal Governo e dalle sue strutture di supporto al fine di contrastare, prevenire e ridurre la diffusione e l'impatto del SARS-CoV-2; \n\nb) esaminare i documenti, i verbali di organi collegiali, gli scenari di previsione e gli eventuali piani sul contagio da SARS-CoV-2 elaborati dal Governo o comunque sottoposti alla sua attenzione; \n\nc) accertare le ragioni del mancato aggiornamento del Piano nazionale di preparazione e risposta a una pandemia influenzale (cosiddetto \u00abpiano pandemico\u00bb) redatto nel 2006; \n\nd) accertare i motivi della mancata attivazione del Piano nazionale di preparazione e risposta a una pandemia influenzale allora vigente n\u00e9 a fronte dell'emanazione da parte dell'Organizzazione mondiale della sanit\u00e0 (OMS) di provvedimenti finalizzati all'adozione degli strumenti nazionali di preparazione e risposta ad un'eventuale emergenza pandemica n\u00e9 successivamente alla dichiarazione di emergenza internazionale di sanit\u00e0 pubblica per il nuovo coronavirus da parte dell'OMS il 30 gennaio 2020 e alla dichiarazione dello stato di emergenza in conseguenza del rischio sanitario connesso all'insorgenza di patologie derivanti da agenti virali trasmissibili, di cui alla deliberazione del Consiglio dei ministri 31 gennaio 2020, pubblicata nella Gazzetta Ufficiale n. 26 del 1\u00b0 febbraio 2020; \n\ne) accertare le ragioni per cui il Piano nazionale di preparazione e risposta a una pandemia influenzale e la sua attivazione non sono stati oggetto di considerazione da parte degli organismi istituiti dal Governo, tra cui la task-force incaricata di coordinare ogni iniziativa relativa al virus SARS-CoV-2, costituita presso il Ministero della salute in data 22 gennaio 2020, e il Comitato tecnico-scientifico di cui all'ordinanza del Capo del Dipartimento della protezione civile n. 630 del 3 febbraio 2020, pubblicata nella Gazzetta Ufficiale n. 32 dell'8 febbraio 2020; \n\nf) accertare l'eventuale esistenza di un piano sanitario nazionale per il contrasto del virus SARS-CoV-2 e le ragioni della sua mancata pubblicazione e divulgazione; \n\ng) verificare i compiti e valutare l'efficacia e i risultati delle attivit\u00e0 della task-force incaricata di coordinare ogni iniziativa relativa al virus SARS-CoV-2, costituita presso il Ministero della salute in data 22 gennaio 2020, del Comitato tecnico-scientifico di cui all'ordinanza del Capo del Dipartimento della protezione civile n. 630 del 3 febbraio 2020, pubblicata nella Gazzetta Ufficiale n. 32 dell'8 febbraio 2020, e degli altri organi, commissioni o comitati di supporto; \n\nh) verificare il rispetto delle normative nazionali, europee e internazionali in materia di emergenze epidemiologiche, compreso il regolamento sanitario internazionale adottato dalla 58\u00aa Assemblea mondiale della sanit\u00e0 il 23 maggio 2005 ed entrato in vigore il 15 giugno 2007, da parte dello Stato italiano, individuando le conseguenze di tipo sanitario, economico e sociale derivanti dall'eventuale mancato rispetto di tali normative; \n\ni) esaminare i rapporti intercorsi tra le competenti autorit\u00e0 dello Stato italiano, gli organismi dell'Unione europea e l'OMS ai fini della gestione dell'emergenza epidemiologica causata dal virus SARS-CoV-2, a partire dal periodo prepandemico; \n\nl) indagare e accertare le vicende relative al ritiro del rapporto sulla risposta dell'Italia al virus SARS-CoV-2 dopo la sua pubblicazione nel sito internet dell'ufficio regionale dell'OMS per l'Europa; \n\nm) valutare la tempestivit\u00e0 e l'adeguatezza delle indicazioni e degli strumenti che il Governo e le sue strutture di supporto hanno fornito alle regioni e agli enti locali nel corso di ciascuna fase dell'emergenza pandemica; \n\nn) valutare la tempestivit\u00e0 e l'adeguatezza delle misure adottate dal Governo e dalle sue strutture di supporto sotto il profilo del potenziamento del Servizio sanitario nazionale e delle sue dotazioni nel corso di ciascuna fase dell'emergenza pandemica; \n\no) verificare la quantit\u00e0, la qualit\u00e0 e il prezzo dei dispositivi di protezione individuale, dei dispositivi medici, dei materiali per gli esami di laboratorio e degli altri beni sanitari presenti immediatamente prima dell'emergenza pandemica e poi acquistati dal Governo e dalle sue strutture di supporto e distribuiti alle regioni nel corso dell'emergenza pandemica; \n\np) verificare l'esistenza di eventuali ritardi, carenze e criticit\u00e0 nella catena degli approvvigionamenti dei beni di cui alla lettera o), individuandone le cause e le eventuali responsabilit\u00e0; \n\nq) indagare su eventuali donazioni ed esportazioni di quantit\u00e0 di dispositivi di protezione individuale e altri beni utili per il contenimento dei contagi, autorizzate o comunque verificatesi nella fase iniziale e durante la pandemia, individuandone le cause e le eventuali responsabilit\u00e0; \n\nr) indagare su eventuali abusi, sprechi, irregolarit\u00e0, comportamenti illeciti e fenomeni speculativi che abbiano interessato l'attivit\u00e0, le procedure di acquisto e la gestione delle risorse destinate al contenimento della diffusione e alla cura della malattia da SARS-CoV-2 da parte del Governo, delle sue strutture di supporto e del Commissario straordinario per l'attuazione e il coordinamento delle misure occorrenti per il contenimento e contrasto dell'emergenza epidemiologica COVID-19, nominato con decreto del Presidente del Consiglio dei ministri 18 marzo 2020, di cui al comunicato pubblicato nella Gazzetta Ufficiale n. 73 del 20 marzo 2020, di seguito denominato \u00abCommissario straordinario\u00bb; \n\ns) approfondire, in particolare, i seguenti aspetti della gestione dell'emergenza da SARS-CoV-2 da parte del Commissario straordinario, accertando e valutando eventuali responsabilit\u00e0: \n 1) l'acquisto dei dispositivi di protezione individuale prodotti in Cina, tra cui 800 milioni di dispositivi individuali con la relativa spesa pari a 1,25 miliardi di euro, la corrispondenza di tali dispositivi ai requisiti minimi necessari per la loro utilizzazione e gli importi delle commissioni e provvigioni versate per le relative operazioni, individuando ove possibile i soggetti attuatori delle stesse; \n 2) i contratti di appalto e di concessione, la progettazione e realizzazione di strutture e unit\u00e0 sanitarie destinate ai pazienti affetti da COVID-19, degli hub vaccinali, tra cui i centri temporanei di vaccinazione denominati \u00abprimule\u00bb, dell'applicazione \u00abImmuni\u00bb e della piattaforma unica nazionale per la gestione del sistema di allerta per i contagi da SARS-CoV-2, nonch\u00e9 la gestione della fase iniziale della campagna di vaccinazione; \n 3) l'acquisto di banchi a rotelle per le istituzioni scolastiche allo scopo di garantire il distanziamento tra gli alunni; \n\nt) verificare e valutare le misure di contenimento adottate dal Governo nelle fasi iniziali e successive della pandemia, valutando se tali misure fossero fornite di adeguato fondamento scientifico, anche eventualmente attraverso la valutazione comparativa con la condotta seguita da altri Stati europei e con i risultati da essi conseguiti; \n\nu) verificare e valutare il rispetto dei diritti umani e delle libert\u00e0 fondamentali costituzionalmente garantite nell'adozione e applicazione delle misure di contenimento adottate dal Governo nelle fasi iniziali e successive della pandemia; \n\nv) valutare l'adeguatezza e la proporzionalit\u00e0 delle misure adottate per la prevenzione e la gestione dei contagi in ambito scolastico, tra cui l'adeguatezza e l'efficacia delle misure di chiusura delle scuole e di approvvigionamento dei dispositivi di didattica a distanza, dei relativi software e degli strumenti igienico-sanitari; \n\nz) valutare la tempestivit\u00e0 e l'efficacia delle indicazioni fornite allo Stato italiano dall'OMS e da altri organismi internazionali; \n\naa) verificare l'efficacia, l'adeguatezza e la congruit\u00e0 della comunicazione istituzionale e delle informazioni diffuse alla popolazione durante la pandemia e nel periodo immediatamente precedente e successivo; \n\nbb) verificare l'eventuale esistenza di conflitti di interessi riguardanti i componenti degli organi tecnici governativi, le associazioni di categoria e le case farmaceutiche; \n\ncc) verificare l'efficacia dei protocolli terapeutici e la corrispondenza di essi alle linee guida contenute nel Piano nazionale di preparazione e risposta a una pandemia influenzale, soprattutto in relazione alla loro applicazione nelle terapie domiciliari e nelle cure ai soggetti pi\u00f9 fragili; \n\ndd) svolgere indagini relative agli acquisti delle dosi di vaccino destinate all'Italia nonch\u00e9 all'efficacia del piano vaccinale predisposto, anche con riguardo alla tempestiva vaccinazione delle categorie dei soggetti pi\u00f9 fragili; \n\nee) verificare gli atti del processo di revisione continua (rolling review) sui vaccini anti SARS-CoV-2 e le decisioni in merito della Commissione europea e dell'Agenzia europea per i medicinali precedentemente all'autorizzazione all'uso del vaccino anti SARS-CoV-2; \n\nff) stimare e valutare, anche eventualmente attraverso la collaborazione con soggetti esterni, l'incidenza che i fatti e i comportamenti emersi nel corso dell'inchiesta possono avere avuto sulla diffusione dei contagi, sui tassi di ricovero e di mortalit\u00e0 per COVID-19 nonch\u00e9 sugli eventi avversi e sulle sindromi post-vacciniche denunciati. \n\n\n\n\n Note all'art. 3: \n - L'ordinanza del Capo del Dipartimento della protezione civile n. 63 del 3 febbraio 2020, recante: \u00abPrimi interventi urgenti di protezione civile in relazione all'emergenza relativa al rischio sanitario connesso all'insorgenza di patologie derivanti da agenti virali trasmissibili.\u00bb, \u00e8 stata pubblicata nella Gazzetta Ufficiale n. 32 dell'8 febbraio 2020. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-13&atto.codiceRedazionale=24G00038&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:35:23.573833"}
{"text": "\n\n\nArt. 4\n Poteri e limiti della Commissione\n\n\n1. La Commissione procede alle indagini e agli esami con gli stessi poteri e le stesse limitazioni dell'autorit\u00e0 giudiziaria. \n\n\n\n2. La Commissione non pu\u00f2 adottare provvedimenti restrittivi della libert\u00e0 e della segretezza della corrispondenza e di ogni altra forma di comunicazione nonch\u00e9 della libert\u00e0 personale, fatto salvo l'accompagnamento coattivo di cui all'articolo 133 del codice di procedura penale. \n\n\n\n3. Ferme restando le competenze dell'autorit\u00e0 giudiziaria, per le audizioni a testimonianza davanti alla Commissione si applicano le disposizioni degli articoli 366 e 372 del codice penale. \n\n\n\n4. Alla Commissione, con riguardo all'oggetto delle indagini di sua competenza, non pu\u00f2 essere opposto il segreto d'ufficio n\u00e9 il segreto professionale o quello bancario. Per il segreto di Stato si applica quanto previsto dalla legge 3 agosto 2007, n. 124. \u00c8 sempre opponibile il segreto tra difensore e parte processuale nell'ambito del mandato. \n\n\n\n Note all'art. 4: \n - Il testo dell'articolo 133 del codice di procedura penale, approvato con Decreto Presidente della Repubblica 22 settembre 1988, n. 447, pubblicato nella Gazzetta Ufficiale 24 ottobre 1988, n. 250, supplemento ordinario, \u00e8 il seguente: \n \u00abArt. 133 (Accompagnamento coattivo di altre persone). - 1. Se il testimone, il perito, la persona sottoposta all'esame del perito diversa dall'imputato, il consulente tecnico, l'interprete o il custode di cose sequestrate, regolarmente citati o convocati, omettono senza un legittimo impedimento di comparire nel luogo, giorno e ora stabiliti, il giudice pu\u00f2 ordinarne l'accompagnamento coattivo e pu\u00f2 altres\u00ec condannarli, con ordinanza, a pagamento di una somma da euro 51 a euro 516 a favore della cassa delle ammende nonch\u00e9 alle spese alle quali la mancata comparizione ha dato causa 2. \n 1-bis. La disposizione di cui al comma 1 non si applica in caso di mancata comparizione del querelante all'udienza in cui sia stato citato a comparire come testimone, limitatamente ai casi in cui la mancata comparizione del querelante integra remissione tacita di querela, nei casi in cui essa \u00e8 consentita 3. \n 2. Si applicano le disposizioni dell'articolo 132.\u00bb. \n - Il testo degli articoli 366 e 372 del codice penale, approvato con Regio decreto 19 ottobre 1930, n. 1398, pubblicato nella G.U. 26-10-1930, n. 251, suppl. straordinario, \u00e8 il seguente: \n \u00abArt. 366 (Rifiuto di uffici legalmente dovuti). - Chiunque, nominato dall'autorit\u00e0 giudiziaria perito, interprete, ovvero custode di cose sottoposte a sequestro dal giudice penale, ottiene con mezzi fraudolenti l'esenzione dall'obbligo di comparire o di prestare il suo ufficio, \u00e8 punito con la reclusione fino a sei mesi o con la multa da euro 30 a euro 516. \n Le stesse pene si applicano a chi, chiamato dinanzi all'autorit\u00e0 giudiziaria per adempiere ad alcuna delle predette funzioni, rifiuta di dare le proprie generalit\u00e0, ovvero di prestare il giuramento richiesto, ovvero di assumere o di adempiere le funzioni medesime. \n Le disposizioni precedenti si applicano alla persona chiamata a deporre come testimonio dinanzi all'autorit\u00e0 giudiziaria e ad ogni altra persona chiamata ad esercitare una funzione giudiziaria. \n Se il colpevole \u00e8 un perito o un interprete, la condanna importa l'interdizione dalla professione o dall'arte.\u00bb. \n \u00abArt. 372 (Falsa testimonianza). - Chiunque, deponendo come testimone innanzi all'autorit\u00e0 giudiziaria o alla Corte penale internazionale, afferma il falso o nega il vero, ovvero tace, in tutto o in parte, ci\u00f2 che sa intorno ai fatti sui quali \u00e8 interrogato, \u00e8 punito con la reclusione da due a sei anni.\u00bb. \n - La legge 3 agosto 2007, n. 124, recante: \u00abSistema di informazione per la sicurezza della Repubblica e nuova disciplina del segreto.\u00bb, \u00e8 stata pubblicata nella Gazzetta Ufficiale 13 agosto 2007, n. 187. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-13&atto.codiceRedazionale=24G00038&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:35:27.667328"}
{"text": "\n\n\nArt. 5\n Acquisizione di atti e documenti\n\n\n1. La Commissione, nelle materie attinenti alle finalit\u00e0 della presente legge, pu\u00f2 ottenere copie di atti e documenti relativi a procedimenti e inchieste dell'autorit\u00e0 giudiziaria o di altri organi inquirenti se non coperti da segreto di indagine nonch\u00e9 copie di atti e documenti relativi a indagini e inchieste parlamentari, anche se coperti da segreto. La Commissione pu\u00f2 ottenere, da parte degli organi e degli uffici delle pubbliche amministrazioni, copie di atti e documenti da essi custoditi, prodotti o comunque acquisiti nelle materie attinenti alle finalit\u00e0 della presente legge. \n\n\n\n2. La Commissione garantisce il mantenimento del regime di segretezza fino a quando gli atti e i documenti trasmessi in copia ai sensi del comma 1 siano coperti da segreto. \n\n\n\n3. Qualora gli atti o i documenti di inchieste parlamentari attinenti all'oggetto dell'inchiesta siano stati assoggettati al vincolo del segreto da parte delle competenti Commissioni parlamentari di inchiesta, tale segreto non pu\u00f2 essere opposto alla Commissione. \n\n\n\n4. Fermo restando quanto previsto dal comma 2, la Commissione stabilisce quali atti e documenti sono coperti da segreto e comunque non devono essere divulgati, anche in relazione a esigenze attinenti ad altre istruttorie o inchieste in corso. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-13&atto.codiceRedazionale=24G00038&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:35:31.759896"}
{"text": "\n\n\nArt. 6\n Obbligo del segreto\n\n\n1. I componenti della Commissione, il personale addetto alla stessa e ogni altra persona che collabora con la Commissione o compie o concorre a compiere atti di inchiesta oppure ne viene a conoscenza per ragioni di ufficio o di servizio sono obbligati al segreto per tutto quanto riguarda gli atti e i documenti di cui all'articolo 5, commi 2 e 4. \n\n\n\n2. Salvo che il fatto costituisca pi\u00f9 grave reato, la violazione del segreto \u00e8 punita ai sensi dell'articolo 326 del codice penale. \n\n\n\n3. Salvo che il fatto costituisca pi\u00f9 grave reato, si applica la pena di cui all'articolo 326, primo comma, del codice penale a chiunque diffonda in tutto o in parte, anche per riassunto o informazione, atti o documenti del procedimento di inchiesta dei quali sia stata vietata la divulgazione. \n\n\n\n Note all'art. 6: \n - Il testo dell'articolo 326 del codice penale \u00e8 il seguente: \n \u00abArt. 326 (Rivelazione ed utilizzazione di segreti di ufficio). - Il pubblico ufficiale o la persona incaricata di un pubblico servizio, che, violando i doveri inerenti alle funzioni o al servizio, o comunque abusando della sua qualit\u00e0, rivela notizie di ufficio, le quali debbano rimanere segrete, o ne agevola in qualsiasi modo la conoscenza, \u00e8 punito con la reclusione da sei mesi a tre anni. \n Se l'agevolazione \u00e8 soltanto colposa, si applica la reclusione fino a un anno. \n Il pubblico ufficiale o la persona incaricata di un pubblico servizio, che, per procurare a s\u00e9 o ad altri un indebito profitto patrimoniale, si avvale illegittimamente di notizie di ufficio, le quali debbano rimanere segrete, \u00e8 punito con la reclusione da due a cinque anni. Se il fatto \u00e8 commesso al fine di procurare a s\u00e9 o ad altri un ingiusto profitto non patrimoniale o di cagionare ad altri un danno ingiusto, si applica la pena della reclusione fino a due anni.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-13&atto.codiceRedazionale=24G00038&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:35:35.850839"}
{"text": "\n\n\nArt. 7\n Organizzazione interna\n\n\n1. L'attivit\u00e0 e il funzionamento della Commissione sono disciplinati da un regolamento interno approvato dalla Commissione stessa prima dell'inizio dell'attivit\u00e0 di inchiesta. Ciascun componente pu\u00f2 proporre la modifica delle norme regolamentari. \n\n\n\n2. La Commissione pu\u00f2 organizzare i propri lavori anche attraverso uno o pi\u00f9 comitati, costituiti secondo quanto previsto dal regolamento di cui al comma 1. \n\n\n\n3. Le sedute della Commissione sono pubbliche, salvo che la Commissione disponga diversamente. Tutte le volte che lo ritenga opportuno, la Commissione pu\u00f2 riunirsi in seduta segreta. \n\n\n\n4. La Commissione pu\u00f2 avvalersi dell'opera di agenti e di ufficiali di polizia giudiziaria nonch\u00e9 di magistrati collocati fuori ruolo. Essa pu\u00f2 altres\u00ec avvalersi di tutte le collaborazioni, che ritenga necessarie, di soggetti interni ed esterni all'amministrazione dello Stato. \n\n\n\n5. Per lo svolgimento dei suoi compiti la Commissione fruisce di personale, locali e strumenti operativi messi a disposizione dai Presidenti delle Camere, d'intesa tra loro. \n\n\n\n6. Le spese per il funzionamento della Commissione sono stabilite nel limite massimo di 100.000 euro per l'anno 2023 e di 300.000 euro per ciascuno degli anni successivi e sono poste per met\u00e0 a carico del bilancio interno del Senato della Repubblica e per met\u00e0 a carico del bilancio interno della Camera dei deputati. I Presidenti del Senato della Repubblica e della Camera dei deputati, con determinazione adottata d'intesa tra loro, possono autorizzare annualmente un incremento della spesa di cui al primo periodo, comunque in misura non superiore al 20 per cento, a seguito di richiesta formulata dal presidente della Commissione per motivate esigenze connesse allo svolgimento dell'inchiesta. \n\n\n\n7. La Commissione cura l'informatizzazione dei documenti acquisiti e prodotti nel corso della propria attivit\u00e0. \n\n\n\nLa presente legge, munita del sigillo dello Stato, sar\u00e0 inserita nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarla e di farla osservare come legge dello Stato. \n Data a Roma, add\u00ec 5 marzo 2024 \nMATTARELLA\nMeloni, Presidente del Consiglio dei ministri\nVisto, il Guardasigilli: Nordio\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-13&atto.codiceRedazionale=24G00038&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:35:39.944268"}
{"text": "\nLa Camera dei deputati ed il Senato della Repubblica hanno approvato;\nIL PRESIDENTE DELLA REPUBBLICA\nPromulga\n la seguente legge:\nArt. 1\n Disposizioni in materia di offerta fuori sede\n\n\n1. All'articolo 30, comma 2, del testo unico delle disposizioni in materia di intermediazione finanziaria, di cui al decreto legislativo 24 febbraio 1998, n. 58, dopo la lettera b) \u00e8 aggiunta la seguente: \n \u00abb-bis) le offerte di vendita o di sottoscrizione di azioni di propria emissione o di altri strumenti finanziari di propria emissione che permettano di acquisire o sottoscrivere tali azioni, purch\u00e9 emessi da emittenti con azioni negoziate in mercati regolamentati o sistemi multilaterali di negoziazione italiani o di paesi dell'Unione europea, a condizione che siano effettuate dall'emittente attraverso i propri amministratori o il proprio personale con funzioni direttive per importi di sottoscrizione o acquisto superiori o uguali a euro 250.000. La presente lettera non si applica alle azioni emesse da Sicav e da Sicaf\u00bb. \n\n\n\n N O T E \n\n Avvertenza: \n Il testo delle note qui pubblicato \u00e8 stato redatto dall'amministrazione competente per materia, ai sensi dell'art. 10, commi 2 e 3, del testo unico delle disposizioni sulla promulgazione delle leggi, sull'emanazione dei decreti del Presidente della Repubblica e sulle pubblicazioni ufficiali della Repubblica italiana, approvato con D.P.R. 28 dicembre 1985, n. 1092, al solo fine di facilitare la lettura delle disposizioni di legge modificate o alle quali \u00e8 operato il rinvio. Restano invariati il valore e l'efficacia degli atti legislativi qui trascritti. \n\n Note all'art. 1: \n - Si riporta il testo dell'articolo 30, del decreto legislativo 24 febbraio 1998, n. 58 (testo unico delle disposizioni in materia di intermediazione finanziaria), come modificato dalla presente legge: \n \u00abArt. 30 (Offerta fuori sede). - 1. Per offerta fuori sede si intendono la promozione e il collocamento presso il pubblico: \n a) di strumenti finanziari in luogo diverso dalla sede legale o dalle dipendenze dell'emittente, del proponente l'investimento o del soggetto incaricato della promozione o del collocamento; \n b) di servizi e attivit\u00e0 di investimento in luogo diverso dalla sede legale o dalle dipendenze di chi presta, promuove o colloca il servizio o l'attivit\u00e0. \n 2. Non costituisce offerta fuori sede: \n a) l'offerta effettuata nei confronti di clienti professionali, come individuati ai sensi dell'articolo 6, commi 2-quinquies e 2-sexies; \n b) l'offerta di propri strumenti finanziari rivolta ai componenti del consiglio di amministrazione ovvero del consiglio di gestione, ai dipendenti, nonch\u00e9 ai collaboratori non subordinati dell'emittente, della controllante ovvero delle sue controllate, effettuata presso le rispettive sedi o dipendenze. \n b-bis) le offerte di vendita o di sottoscrizione di azioni di propria emissione o di altri strumenti finanziari di propria emissione che permettano di acquisire o sottoscrivere tali azioni, purch\u00e9 emessi da emittenti con azioni negoziate in mercati regolamentati o sistemi multilaterali di negoziazione italiani o di paesi dell'Unione europea, a condizione che siano effettuate dall'emittente attraverso i propri amministratori o il proprio personale con funzioni direttive per importi di sottoscrizione o acquisto superiori o uguali a euro 250.000. La presente lettera non si applica alle azioni emesse da Sicav e da Sicaf. \n 3. L'offerta fuori sede di strumenti finanziari pu\u00f2 essere effettuata: \n a) dai soggetti autorizzati allo svolgimento dei servizi previsti dall'articolo 1, comma 5, lettere c) e c-bis); \n b) dalle Sgr, dalle societ\u00e0 di gestione UE, dalle Sicav, dalle Sicaf, dai GEFIA UE e non UE, limitatamente alle quote o azioni di Oicr. \n 4. Le Sim, le imprese di investimento UE, le imprese di paesi terzi, le banche, gli intermediari finanziari iscritti nell'albo previsto dall'articolo 106 del Testo Unico bancario, le Sgr, le societ\u00e0 di gestione UE, i GEFIA UE e non UE possono effettuare l'offerta fuori sede dei propri servizi e attivit\u00e0 di investimento. Ove l'offerta abbia per oggetto servizi e attivit\u00e0 prestati da altri intermediari, le Sim, le imprese di investimento UE, le imprese di paesi terzi e le banche devono essere autorizzate allo svolgimento dei servizi previsti dall'articolo 1, comma 5, lettere c) o c-bis). \n 5. Le Sim, le imprese di investimento UE, le imprese di paesi terzi diverse dalle banche possono procedere all'offerta fuori sede di prodotti diversi dagli strumenti finanziari e dai servizi e attivit\u00e0 d'investimento, le cui caratteristiche sono stabilite con regolamento dalla CONSOB, sentita la Banca d'Italia . \n 6. L'efficacia dei contratti di collocamento di strumenti finanziari o di gestione di portafogli individuali conclusi fuori sede \u00e8 sospesa per la durata di sette giorni decorrenti dalla data di sottoscrizione da parte dell'investitore. Entro detto termine l'investitore pu\u00f2 comunicare il proprio recesso senza spese n\u00e9 corrispettivo al consulente finanziario abilitato all'offerta fuori sede o al soggetto abilitato; tale facolt\u00e0 \u00e8 indicata nei moduli o formulari consegnati all'investitore. Ferma restando l'applicazione della disciplina di cui al primo e al secondo periodo ai servizi di investimento di cui all'articolo 1, comma 5, lettere c), c-bis) e d), per i contratti sottoscritti a decorrere dal 1\u00b0 settembre 2013 la medesima disciplina si applica anche ai servizi di investimento di cui all'articolo 1, comma 5, lettera a). La medesima disciplina si applica alle proposte contrattuali effettuate fuori sede. \n 7. L'omessa indicazione della facolt\u00e0 di recesso nei moduli o formulari comporta la nullit\u00e0 dei relativi contratti, che pu\u00f2 essere fatta valere solo dal cliente. \n 8. Il comma 6 non si applica alle offerte pubbliche di vendita o di sottoscrizione di azioni con diritto di voto o di altri strumenti finanziari che permettano di acquisire o sottoscrivere tali azioni, purch\u00e9 le azioni o gli strumenti finanziari siano negoziati in mercati regolamentati italiani o di paesi dell'Unione Europea. \n 9. Il presente articolo si applica anche ai depositi strutturati e ai prodotti finanziari diversi dagli strumenti finanziari.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-12&atto.codiceRedazionale=24G00041&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:35:41.059571"}
{"text": "\n\n\nArt. 2\n Estensione della definizione della categoria di piccole \n e medie imprese emittenti azioni quotate\n\n\n1. All'articolo 1, comma 1, lettera w-quater.1), del testo unico di cui al decreto legislativo 24 febbraio 1998, n. 58, le parole: \u00abai 500 milioni di euro\u00bb sono sostituite dalle seguenti: \u00aba 1 miliardo di euro\u00bb. \n\n\n\n Note all'art. 2: \n - Si riporta il testo dell'articolo 1, comma 1, lettera w-quater.1 del citato decreto legislativo 24 febbraio 1998, n. 58, come modificato dalla presente legge: \n \u00abArt. 1 (Definizioni). - 1. Nel presente decreto legislativo si intendono per: \n a) - w-quater. (omissis); \n w-quater.1) \"PMI\": fermo quanto previsto da altre disposizioni di legge, le piccole e medie imprese, emittenti azioni quotate, che abbiano una capitalizzazione di mercato inferiore a 1 miliardo di euro. Non si considerano PMI gli emittenti azioni quotate che abbiano superato tale limite per tre anni consecutivi. La Consob stabilisce con regolamento le disposizioni attuative della presente lettera, incluse le modalit\u00e0 informative cui sono tenuti tali emittenti in relazione all'acquisto ovvero alla perdita della qualifica di PMI. La Consob pubblica l'elenco delle PMI tramite il proprio sito internet; \n w-quinquies) \"controparti centrali\": i soggetti indicati nell'articolo 2, punto 1), del regolamento (UE) n. 648/2012 del Parlamento europeo e del Consiglio, del 4 luglio 2012, concernente gli strumenti derivati OTC, le controparti centrali e i repertori di dati sulle negoziazioni;\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-12&atto.codiceRedazionale=24G00041&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:35:45.161174"}
{"text": "\n\n\nArt. 3\n Dematerializzazione delle quote di piccole e medie imprese\n\n\n1. All'articolo 26 del decreto-legge 18 ottobre 2012, n. 179, convertito, con modificazioni, dalla legge 17 dicembre 2012, n. 221, dopo il comma 2 sono inseriti i seguenti: \n \u00ab2-bis. Le quote appartenenti alle categorie del comma 2, aventi eguale valore e conferenti eguali diritti, delle societ\u00e0 di cui al medesimo comma possono esistere in forma scritturale ai sensi di quanto previsto dall'articolo 83-bis del testo unico di cui al decreto legislativo 24 febbraio 1998, n. 58. \n 2-ter. Alle quote emesse in forma scritturale ai sensi del comma 2-bis si applica la disciplina di cui alla sezione I del capo IV del titolo II-bis della parte III del testo unico di cui al decreto legislativo 24 febbraio 1998, n. 58. \n 2-quater. Per le societ\u00e0 di cui al comma 2 che si avvalgano della disciplina del comma 2-bis \u00e8 obbligatorio tenere il libro dei soci.\nPer le quote di partecipazione emesse in forma diversa da quella scritturale, devono essere indicati nel libro dei soci, distintamente per ogni categoria, il nome dei soci, la partecipazione di spettanza di ciascuno, i versamenti fatti sulle partecipazioni nonch\u00e9 le variazioni nelle persone dei soci. Per le quote emesse in forma scritturale, la societ\u00e0 \u00e8 tenuta ad aggiornare il libro dei soci conformemente a quanto previsto per le azioni dall'articolo 83-undecies, comma 1, del testo unico di cui al decreto legislativo 24 febbraio 1998, n. 58. Le risultanze del libro sono messe a disposizione dei soci, a loro richiesta, anche su supporto informatico in un formato comunemente utilizzato\u00bb. \n\n\n\n2. All'articolo 100-ter, comma 2, alinea, del testo unico di cui al decreto legislativo 24 febbraio 1998, n. 58, dopo le parole: \u00abdalla legge 6 agosto 2008, n. 133,\u00bb sono inserite le seguenti: \u00abnonch\u00e9, limitatamente alle quote rappresentative del capitale di piccole e medie imprese, dall'articolo 26, comma 2-bis, del decreto-legge 18 ottobre 2012, n. 179, convertito, con modificazioni, dalla legge 17 dicembre 2012, n. 221,\u00bb. \n\n\n\n Note all'art. 3: \n - Si riporta il testo dell'articolo 26 del decreto-legge 18 ottobre 2012, n. 179, convertito, con modificazioni, dalla legge 17 dicembre 2012, n. 221 (Ulteriori misure urgenti per la crescita del Paese), come modificato dalla presente legge: \n \u00abArt. 26 (Deroga al diritto societario e riduzione degli oneri per l'avvio). - 1. Nelle start-up innovative il termine entro il quale la perdita deve risultare diminuita a meno di un terzo stabilito dagli articoli 2446, comma secondo, e 2482-bis, comma quarto, del codice civile, \u00e8 posticipato al secondo esercizio successivo. Nelle start-up innovative che si trovino nelle ipotesi previste dagli articoli 2447 o 2482-ter del codice civile l'assemblea convocata senza indugio dagli amministratori, in alternativa all'immediata riduzione del capitale e al contemporaneo aumento del medesimo a una cifra non inferiore al minimo legale, pu\u00f2 deliberare di rinviare tali decisioni alla chiusura dell'esercizio successivo.\n Fino alla chiusura di tale esercizio non opera la causa di scioglimento della societ\u00e0 per riduzione o perdita del capitale sociale di cui agli articoli 2484, primo comma, punto n. 4), e 2545-duodecies del codice civile. Se entro l'esercizio successivo il capitale non risulta reintegrato al di sopra del minimo legale, l'assemblea che approva il bilancio di tale esercizio deve deliberare ai sensi degli articoli 2447 o 2482-ter del codice civile. \n 2. L'atto costitutivo della PMI costituita in forma di societ\u00e0 a responsabilit\u00e0 limitata pu\u00f2 creare categorie di quote fornite di diritti diversi e, nei limiti imposti dalla legge, pu\u00f2 liberamente determinare il contenuto delle varie categorie anche in deroga a quanto previsto dall'articolo 2468, commi secondo e terzo, del codice civile. \n 2-bis. Le quote appartenenti alle categorie del comma 2, aventi eguale valore e conferenti eguali diritti, delle societ\u00e0 di cui al medesimo comma possono esistere in forma scritturale ai sensi di quanto previsto dall'articolo 83-bis del testo unico di cui al decreto legislativo 24 febbraio 1998, n. 58. \n 2-ter. Alle quote emesse in forma scritturale ai sensi del comma 2-bis si applica la disciplina di cui alla sezione I del capo IV del titolo II-bis della parte III del testo unico di cui al decreto legislativo 24 febbraio 1998, n. 58. \n 2-quater. Per le societ\u00e0 di cui al comma 2 che si avvalgano della disciplina del comma 2-bis \u00e8 obbligatorio tenere il libro dei soci. Per le quote di partecipazione emesse in forma diversa da quella scritturale, devono essere indicati nel libro dei soci, distintamente per ogni categoria, il nome dei soci, la partecipazione di spettanza di ciascuno, i versamenti fatti sulle partecipazioni nonch\u00e9 le variazioni nelle persone dei soci. Per le quote emesse in forma scritturale, la societ\u00e0 \u00e8 tenuta ad aggiornare il libro dei soci conformemente a quanto previsto per le azioni dall'articolo 83-undecies, comma 1, del testo unico di cui al decreto legislativo 24 febbraio 1998, n. 58. Le risultanze del libro sono messe a disposizione dei soci, a loro richiesta, anche su supporto informatico in un formato comunemente utilizzato. \n 3. L'atto costitutivo della societ\u00e0 di cui al comma 2, anche in deroga all'articolo 2479, quinto comma, del codice civile, pu\u00f2 creare categorie di quote che non attribuiscono diritti di voto o che attribuiscono al socio diritti di voto in misura non proporzionale alla partecipazione da questi detenuta ovvero diritti di voto limitati a particolari argomenti o subordinati al verificarsi di particolari condizioni non meramente potestative. \n 4. Alle start-up innovative di cui all'articolo 25, comma 2, non si applica la disciplina prevista per le societ\u00e0 di cui all'articolo 30 della legge 23 dicembre 1994, n. 724, e all'articolo 2, commi da 36-decies a 36-duodecies del decreto-legge 13 agosto 2011, n. 138, convertito, con modificazioni, dalla legge 14 settembre 2011, n. 148. \n 5. In deroga a quanto previsto dall'articolo 2468, comma primo, del codice civile, le quote di partecipazione in PMI costituite in forma di societ\u00e0 a responsabilit\u00e0 limitata possono costituire oggetto di offerta al pubblico di prodotti finanziari, anche attraverso i portali per la raccolta di capitali di cui all'articolo 30 del presente decreto, nei limiti previsti dalle leggi speciali. \n 6. Nelle PMI costituite in forma di societ\u00e0 a responsabilit\u00e0 limitata, il divieto di operazioni sulle proprie partecipazioni stabilito dall'articolo 2474 del codice civile non trova applicazione qualora l'operazione sia compiuta in attuazione di piani di incentivazione che prevedano l'assegnazione di quote di partecipazione a dipendenti, collaboratori o componenti dell'organo amministrativo, prestatori di opera e servizi anche professionali. \n 7. L'atto costitutivo delle societ\u00e0 di cui all'articolo 25, comma 2, e degli incubatori certificati di cui all'articolo 25, comma 5 pu\u00f2 altres\u00ec prevedere, a seguito dell'apporto da parte dei soci o di terzi anche di opera o servizi, l'emissione di strumenti finanziari forniti di diritti patrimoniali o anche di diritti amministrativi, escluso il voto nelle decisioni dei soci ai sensi degli articoli 2479 e 2479-bis del codice civile. \n 8. La start-up innovativa e l'incubatore certificato dal momento della loro iscrizione nella sezione speciale del registro delle imprese di cui all'articolo 25, comma 8, sono esonerati dal pagamento dell'imposta di bollo e dei diritti di segreteria dovuti per gli adempimenti relativi alle iscrizioni nel registro delle imprese, nonch\u00e9 dal pagamento del diritto annuale dovuto in favore delle camere di commercio. L'esenzione \u00e8 dipendente dal mantenimento dei requisiti previsti dalla legge per l'acquisizione della qualifica di start-up innovativa e di incubatore certificato e dura comunque non oltre il quinto anno di iscrizione. L'atto costitutivo della start-up innovativa, costituita ai sensi dell'articolo 4, comma 10-bis, del decreto-legge 24 gennaio 2015, n. 3, convertito, con modificazioni, dalla legge 24 marzo 2015, n. 33, nonch\u00e9 di quella costituita con atto pubblico, in caso di contestuale iscrizione nella citata sezione speciale di cui all'articolo 25, comma 8, \u00e8 esente dal pagamento delle imposte di bollo e dei diritti di segreteria.\u00bb. \n - Si riporta il testo dell'articolo 100-ter del decreto legislativo 24 febbraio 1998, n. 58 (testo unico delle disposizioni in materia di intermediazione finanziaria), come modificato dalla presente legge: \n \u00abArt. 100-ter (Offerte di crowdfunding). - 1. In deroga a quanto previsto dall'articolo 2468, primo comma, del codice civile, le quote di partecipazione in societ\u00e0 a responsabilit\u00e0 limitata possono costituire oggetto di offerta al pubblico di prodotti finanziari, anche attraverso le piattaforme di crowdfunding, nei limiti previsti dal regolamento (UE) 2020/1503. \n 2. In alternativa a quanto stabilito dall'articolo 2470, secondo comma, del codice civile e dall'articolo 36, comma 1-bis, del decreto-legge 25 giugno 2008, n. 112, convertito, con modificazioni, dalla legge 6 agosto 2008, n. 133, nonch\u00e9, limitatamente alle quote rappresentative del capitale di piccole e medie imprese, dall'articolo 26, comma 2-bis, del decreto-legge 18 ottobre 2012, n. 179, convertito, con modificazioni, dalla legge 17 dicembre 2012, n. 221, per la sottoscrizione e per la successiva alienazione di quote rappresentative del capitale di societ\u00e0 a responsabilit\u00e0 limitata: \n a) la sottoscrizione pu\u00f2 essere effettuata per il tramite di intermediari abilitati alla prestazione di uno o pi\u00f9 dei servizi di investimento previsti dall'articolo 1, comma 5, lettere a), b), c), c-bis), ed e); gli intermediari abilitati effettuano la sottoscrizione delle quote in nome proprio e per conto dei sottoscrittori o degli acquirenti che abbiano aderito all'offerta di crowdfunding; \n b) entro i trenta giorni successivi alla chiusura dell'offerta, gli intermediari abilitati depositano al registro delle imprese una certificazione attestante la loro titolarit\u00e0 di soci per conto di terzi, sopportandone il relativo costo; a tale fine, le condizioni di adesione pubblicate nella piattaforma di crowdfunding prevedono espressamente che l'adesione all'offerta di crowdfunding, in caso di buon fine della stessa e qualora l'investitore decida di avvalersi del regime alternativo di cui al presente comma, comporta il contestuale e obbligatorio conferimento di mandato agli intermediari incaricati affinch\u00e8 i medesimi: \n 1) effettuino l'intestazione delle quote in nome proprio e per conto dei sottoscrittori, tenendo adeguata evidenza dell'identit\u00e0 degli stessi e delle quote possedute; \n 2) rilascino, a richiesta del sottoscrittore o del successivo acquirente, una certificazione comprovante la titolarit\u00e0 delle quote; tale certificazione ha natura di puro titolo di legittimazione per l'esercizio dei diritti sociali, \u00e8 nominativamente riferita al sottoscrittore, non \u00e8 trasferibile, neppure in via temporanea n\u00e9 a qualsiasi titolo, a terzi e non costituisce valido strumento per il trasferimento della propriet\u00e0 delle quote; \n 3) consentano ai sottoscrittori che ne facciano richiesta di alienare le quote secondo quanto previsto alla lettera c); \n 4) accordino ai sottoscrittori e ai successivi acquirenti la facolt\u00e0 di richiedere, in ogni momento, l'intestazione diretta a s\u00e9 stessi delle quote di loro pertinenza; \n c) l'alienazione delle quote da parte di un sottoscrittore o del successivo acquirente avviene mediante semplice annotazione del trasferimento nei registri tenuti dall'intermediario. \n 3. La scritturazione e il trasferimento delle quote di cui al comma 2 non comportano costi o oneri n\u00e9 per l'acquirente n\u00e9 per l'alienante. La successiva certificazione effettuata dall'intermediario, ai fini dell'esercizio dei diritti sociali, sostituisce ed esaurisce le formalit\u00e0 di cui all'articolo 2470, secondo comma, del codice civile. \n 4. Il regime alternativo di trasferimento delle quote di cui al comma 2 \u00e8 chiaramente indicato nella piattaforma di crowdfunding, ove sono altres\u00ec predisposte apposite idonee modalit\u00e0 per consentire all'investitore di esercitare l'opzione oppure indicare l'intenzione di applicare il regime ordinario di cui all'articolo 2470, secondo comma, del codice civile e all'articolo 36, comma 1-bis, del decreto-legge 25 giugno 2008, n. 112, convertito, con modificazioni, dalla legge 6 agosto 2008, n. 133. \n 5. L'esecuzione di sottoscrizioni, acquisti e alienazioni di strumenti finanziari emessi da societ\u00e0 a responsabilit\u00e0 limitata ovvero di quote rappresentative del capitale delle medesime, effettuati secondo le modalit\u00e0 previste alle lettere b) e c) del comma 2, non necessita della stipulazione di un contratto scritto. Ogni corrispettivo, spesa o onere gravante sul sottoscrittore, acquirente o alienante \u00e8 indicato nel portale dell'offerta, con separata e chiara evidenziazione delle condizioni praticate da ciascuno degli intermediari coinvolti, nonch\u00e9 in apposita sezione del sito internet di ciascun intermediario. In difetto, nulla \u00e8 dovuto agli intermediari. \n 6. La scheda contenente le informazioni chiave sull'investimento, di cui agli articoli 23 e 24 del regolamento (UE) 2020/1503, \u00e8 resa disponibile agli investitori, come definiti dall'articolo 2, paragrafo 1, lettera i), del medesimo regolamento, secondo modalit\u00e0 e termini stabiliti dalla Consob. \n 7. Nei casi previsti dall'articolo 23, paragrafo 10, del regolamento (UE) 2020/1503, il titolare del progetto \u00e8 responsabile delle informazioni fornite in una scheda contenente le informazioni chiave sull'investimento, comprese le sue eventuali traduzioni. \n 8. Nei casi previsti dall'articolo 24, paragrafo 5, del regolamento (UE) 2020/1503, il fornitore di servizi di crowdfunding \u00e8 responsabile delle informazioni fornite in una scheda contenente le informazioni chiave sull'investimento a livello di piattaforma, comprese le sue eventuali traduzioni. \n 9. I soggetti che prestano servizi di crowdfunding diversi da quelli disciplinati dal regolamento (UE) 2020/1503 pubblicano sul proprio sito web e includono nelle informazioni rese alla clientela relative al servizio prestato la seguente avvertenza: \"Questo servizio di crowdfunding non \u00e8 soggetto ad autorizzazione o vigilanza da parte della Banca d'Italia o della Consob. A questo servizio non si applicano le regole e le tutele previste dal regolamento europeo sui fornitori di servizi di crowdfunding n. 1503/2020.\". L'avvertenza \u00e8 attivata, in particolare, anche all'accesso al sito web del soggetto che presta il servizio e resta visibile per l'intera durata della navigazione. \n 10. Salvo quanto previsto dal presente articolo, le disposizioni del presente Capo non si applicano alle offerte di crowdfunding.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-12&atto.codiceRedazionale=24G00041&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:35:49.260269"}
{"text": "\n\n\nArt. 4\nRiforma della disciplina degli emittenti strumenti finanziari diffusi\n\n\n\n\n1. Al testo unico di cui al decreto legislativo 24 febbraio 1998, n. 58, sono apportate le seguenti modificazioni: \n\na) all'articolo 83-sexies, comma 3, le parole: \u00abCon riferimento alle assemblee dei portatori di azioni diffuse tra il pubblico in misura rilevante il termine non pu\u00f2 essere superiore a due giorni non festivi.\u00bb sono soppresse; \n\nb) all'articolo 102, comma 4, le parole: \u00abo diffusi tra il pubblico ai sensi dell'articolo 116\u00bb sono sostituite dalle seguenti: \u00abo negoziati in sistemi multilaterali di negoziazione\u00bb; \n\nc) all'articolo 114-bis: \n 1) al comma 1, alinea, le parole: \u00abI piani di compensi\u00bb sono sostituite dalle seguenti: \u00abNegli emittenti quotati, i piani di compensi\u00bb; \n 2) il comma 2 \u00e8 abrogato; \n\nd) l'articolo 116 \u00e8 abrogato; \n\ne) all'articolo 118, il comma 2 \u00e8 abrogato; \n\nf) all'articolo 148-bis: \n 1) al comma 1, le parole: \u00ab, nonch\u00e9 delle societ\u00e0 emittenti strumenti finanziari diffusi fra il pubblico in misura rilevante ai sensi dell'articolo 116,\u00bb sono soppresse; \n 2) al comma 2, le parole: \u00ab, nonch\u00e9 delle societ\u00e0 emittenti strumenti finanziari diffusi fra il pubblico in misura rilevante ai sensi dell'articolo 116,\u00bb sono soppresse; \n\ng) all'articolo 165-ter: \n 1) il comma 1 \u00e8 sostituito dal seguente: \n \u00ab1. Sono soggette alle disposizioni contenute nella presente sezione le societ\u00e0 italiane con azioni quotate in mercati regolamentati, di cui all'articolo 119, le quali controllino societ\u00e0 aventi sede legale in Stati i cui ordinamenti non garantiscono la trasparenza della costituzione, della situazione patrimoniale e finanziaria e della gestione delle societ\u00e0, nonch\u00e9 le societ\u00e0 italiane con azioni quotate in mercati regolamentati le quali siano collegate alle suddette societ\u00e0 estere o siano da queste controllate\u00bb; \n 2) al comma 6, le parole: \u00abe alle societ\u00e0 italiane emittenti strumenti finanziari diffusi fra il pubblico in misura rilevante ai sensi dell'articolo 116\u00bb sono soppresse; \n\nh) all'articolo 165-quater, comma 1, le parole: \u00abe le societ\u00e0 italiane emittenti strumenti finanziari diffusi fra il pubblico in misura rilevante, ai sensi dell'articolo 116,\u00bb sono soppresse; \n\ni) all'articolo 165-quinquies, comma 1, le parole: \u00abe delle societ\u00e0 italiane emittenti strumenti finanziari diffusi fra il pubblico in misura rilevante, ai sensi dell'articolo 116,\u00bb sono soppresse; \n\nl) all'articolo 165-sexies, comma 1, le parole: \u00abe delle societ\u00e0 italiane emittenti strumenti finanziari diffusi fra il pubblico in misura rilevante, ai sensi dell'articolo 116,\u00bb sono soppresse; \n\nm) all'articolo 191-ter, comma 6, le parole: \u00abo diffusi tra il pubblico in maniera rilevante\u00bb sono soppresse; \n\nn) all'articolo 193, comma 1, le parole: \u00ab116, comma 1-bis,\u00bb sono soppresse. \n\n\n\n\n2. All'articolo 19-bis, comma 1, del decreto legislativo 27 gennaio 2010, n. 39, la lettera a) \u00e8 abrogata. \n\n\n\n\n\n3. Al codice civile sono apportate le seguenti modificazioni: \n\na) dopo l'articolo 2325-bis \u00e8 inserito il seguente: \n \u00abArt. 2325-ter (Societ\u00e0 emittenti strumenti finanziari diffusi). - Ai fini di cui all'articolo 2325-bis, sono emittenti azioni diffuse fra il pubblico in misura rilevante gli emittenti italiani non quotati in mercati regolamentati italiani i quali abbiano azionisti, diversi dai soci che partecipano in misura superiore al 3 per cento del capitale, in numero superiore a cinquecento che detengano complessivamente una percentuale di capitale sociale almeno pari al 5 per cento e superino due dei tre limiti indicati dall'articolo 2435-bis, primo comma. \n Non si considerano emittenti diffusi quegli emittenti le cui azioni sono soggette a limiti legali alla circolazione riguardanti anche l'esercizio dei diritti aventi contenuto patrimoniale, ovvero il cui oggetto sociale prevede esclusivamente lo svolgimento di attivit\u00e0 non lucrative di utilit\u00e0 sociale o volte al godimento da parte dei soci di un bene o di un servizio. \n Non si considerano emittenti diffusi: \n 1) gli emittenti in amministrazione straordinaria dalla data di emanazione del decreto che dispone la cessazione dell'attivit\u00e0 di impresa; \n 2) gli emittenti in concordato preventivo liquidatorio o in continuit\u00e0 indiretta dalla data di omologazione da parte dell'autorit\u00e0 giudiziaria; \n 3) gli emittenti nei cui confronti \u00e8 dichiarata la liquidazione giudiziale o posti in liquidazione coatta amministrativa a norma del codice della crisi d'impresa e dell'insolvenza, di cui al decreto legislativo 12 gennaio 2019, n. 14, o delle leggi speciali; \n 4) gli emittenti nei cui confronti \u00e8 stata disposta la totale riduzione delle azioni o del valore delle obbligazioni dalla data di pubblicazione del provvedimento di cui all'articolo 32, comma 3, del decreto legislativo 16 novembre 2015, n. 180. \n Sono emittenti obbligazioni diffuse fra il pubblico in misura rilevante gli emittenti italiani di obbligazioni, anche relative a diverse emissioni in corso, di valore nominale complessivamente non inferiore a 5 milioni di euro e con un numero di obbligazionisti superiore a cinquecento. \n Le disposizioni dei commi precedenti non si applicano agli strumenti finanziari emessi dalle banche diversi dalle azioni o dagli strumenti finanziari che permettono di acquisire o sottoscrivere azioni. \n Gli emittenti si considerano emittenti strumenti finanziari diffusi dall'inizio dell'esercizio sociale successivo a quello nel corso del quale si sono verificate le condizioni previste dal presente articolo fino alla chiusura dell'esercizio sociale in cui \u00e8 stato accertato il venir meno di tali condizioni. \n Nel caso previsto dall'articolo 2409-bis, secondo comma, si applica alla societ\u00e0 di revisione l'articolo 155, comma 2, del testo unico delle disposizioni in materia di intermediazione finanziaria, di cui al decreto legislativo 24 febbraio 1998, n. 58. \n Ai fini di cui all'articolo 2343-ter, per valori mobiliari e strumenti del mercato monetario si intendono quelli di cui all'articolo 1, commi 1-bis e 1-ter, del testo unico delle disposizioni in materia di intermediazione finanziaria, di cui al decreto legislativo 24 febbraio 1998, n. 58\u00bb; \n\nb) all'articolo 2341-ter, primo comma, dopo le parole: \u00abal mercato del capitale di rischio\u00bb sono inserite le seguenti: \u00abo con azioni negoziate in sistemi multilaterali di negoziazione\u00bb; \n\nc) all'articolo 2391-bis: \n 1) al primo comma, le parole: \u00abche fanno ricorso al mercato del capitale di rischio\u00bb sono sostituite dalle seguenti: \u00abcon azioni quotate in mercati regolamentati\u00bb; \n 2) al terzo comma, lettera b), le parole: \u00abche fa ricorso al mercato del capitale di rischio\u00bb sono soppresse. \n\n\n\n\n4. L'articolo 111-bis delle disposizioni per l'attuazione del codice civile e disposizioni transitorie, di cui al regio decreto 30 marzo 1942, n. 318, \u00e8 abrogato. \n\n\n\n Note all'art. 4: \n - Si riporta il testo degli articoli 83-sexies, 102, 114-bis, 118, 148-bis, 165-ter, 165-quater, 165-quinquies, 165-sexies, 191-ter, e 193 del citato decreto legislativo 24 febbraio 1998, n. 58, come modificato dalla presente legge: \n \u00abArt. 83-sexies (Diritto d'intervento in assemblea ed esercizio del voto). - 1. La legittimazione all'intervento in assemblea e all'esercizio del diritto di voto \u00e8 attestata da una comunicazione all'emittente, effettuata dall'intermediario, in conformit\u00e0 alle proprie scritture contabili, in favore del soggetto a cui spetta il diritto di voto. \n 2. Per le assemblee dei portatori di strumenti finanziari ammessi alla negoziazione con il consenso dell'emittente nei mercati regolamentati o nei sistemi multilaterali di negoziazione italiani o di altri Paesi dell'Unione europea, la comunicazione prevista al comma 1 \u00e8 effettuata dall'intermediario sulla base delle evidenze dei conti indicati all'articolo 83-quater, comma 3, relative al termine della giornata contabile del settimo giorno di mercato aperto precedente la data fissata per l'assemblea. Le registrazioni in accredito o in addebito compiute sui conti successivamente a tale termine non rilevano ai fini della legittimazione all'esercizio del diritto di voto nell'assemblea. Ai fini della presente disposizione si ha riguardo alla data della prima convocazione purch\u00e9 le date delle eventuali convocazioni successive siano indicate nell'unico avviso di convocazione; in caso contrario si ha riguardo alla data di ciascuna convocazione. \n 3. Per le assemblee diverse da quelle indicate al comma 2, lo statuto pu\u00f2 richiedere che gli strumenti finanziari oggetto di comunicazione siano registrati nel conto del soggetto a cui spetta il diritto di voto a partire da un termine prestabilito, eventualmente prevedendo che essi non possano essere ceduti fino alla chiusura dell'assemblea. Qualora lo statuto non impedisca la cessione degli strumenti finanziari, l'eventuale cessione degli stessi comporta l'obbligo per l'intermediario di rettificare la comunicazione precedentemente inviata. \n 4. Le comunicazioni indicate nel comma 1 devono pervenire all'emittente entro la fine del terzo giorno di mercato aperto precedente la data indicata nel comma 2, ultimo periodo ovvero il diverso termine stabilito dalla Consob, d'intesa con la Banca d'Italia con regolamento, oppure entro il successivo termine indicato nello statuto ai sensi del comma 3 e del comma 5. Resta ferma la legittimazione all'intervento e al voto qualora le comunicazioni siano pervenute all'emittente oltre i termini indicati nel presente comma, purch\u00e9 entro l'inizio dei lavori assembleari della singola convocazione. \n 5. Alle assemblee dei portatori di strumenti finanziari emessi dalle societ\u00e0 cooperative si applicano i commi 1, 3 e 4. Con riferimento alle assemblee dei portatori di strumenti finanziari ammessi alla negoziazione con il consenso dell'emittente nei mercati regolamentati o nei sistemi multilaterali di negoziazione italiani o di altri Paesi dell'Unione europea, il termine indicato al comma 3 non pu\u00f2 essere superiore a due giorni non festivi.\u00bb. \n \u00abArt. 102 (Obblighi degli offerenti e poteri interdittivi). - 1. La decisione ovvero il sorgere dell'obbligo di promuovere un'offerta pubblica di acquisto o di scambio sono senza indugio comunicati alla Consob e contestualmente resi pubblici. La Consob stabilisce con regolamento i contenuti e le modalit\u00e0 di pubblicazione della comunicazione. \n 2. Non appena l'offerta sia stata resa pubblica, il consiglio di amministrazione o di gestione della societ\u00e0 emittente e dell'offerente ne informano i rispettivi rappresentanti dei lavoratori o, in mancanza di rappresentanti, i lavoratori stessi. \n 3. Salvo quanto previsto dall'articolo 106, comma 2, l'offerente promuove l'offerta tempestivamente, e comunque non oltre venti giorni dalla comunicazione di cui al comma 1, presentando alla Consob il documento d'offerta destinato alla pubblicazione. In caso di mancato rispetto del termine il documento d'offerta \u00e8 dichiarato irricevibile e l'offerente non pu\u00f2 promuovere un'ulteriore offerta avente a oggetto prodotti finanziari del medesimo emittente nei successivi dodici mesi. \n 4. Entro quindici giorni dalla presentazione del documento d'offerta, la Consob lo approva se esso \u00e8 idoneo a consentire ai destinatari di pervenire ad un fondato giudizio sull'offerta. Con l'approvazione la Consob pu\u00f2 indicare all'offerente informazioni integrative da fornire, specifiche modalit\u00e0 di pubblicazione del documento d'offerta nonch\u00e9 particolari garanzie da prestare. Il termine \u00e8 di trenta giorni per le offerte aventi ad oggetto o corrispettivo prodotti finanziari non quotati o negoziati in sistemi multilaterali di negoziazione. Qualora si renda necessario richiedere all'offerente informazioni supplementari, tali termini sono sospesi, per una sola volta, fino alla ricezione delle stesse. Tali informazioni sono fornite entro il termine fissato dalla Consob, comunque non superiore a quindici giorni. Nell'ipotesi in cui, per lo svolgimento dell'offerta, la normativa di settore richieda autorizzazioni di altre autorit\u00e0, la Consob approva il documento d'offerta entro cinque giorni dalla comunicazione delle autorizzazioni stesse. Decorsi i termini di cui al presente comma, il documento d'offerta si considera approvato. \n 4-bis. Limitatamente alle offerte pubbliche di scambio che abbiano ad oggetto obbligazioni e altri titoli di debito, l'offerente pu\u00f2 richiedere alla Consob che l'offerta sia soggetta, anche in deroga alle disposizioni del presente capo, alla disciplina delle offerte al pubblico di vendita e di sottoscrizione, di cui al capo I del presente titolo. La Consob, entro quindici giorni dalla presentazione della richiesta, accoglie la medesima, ove ci\u00f2 non contrasti con le finalit\u00e0 indicate nell'articolo 91. \n 5. Non appena il documento sia stato reso pubblico, il consiglio di amministrazione o di gestione della societ\u00e0 emittente e dell'offerente lo trasmettono ai rispettivi rappresentanti dei lavoratori o, in mancanza di rappresentanti, ai lavoratori stessi. \n 6. In pendenza dell'offerta la Consob pu\u00f2: \n a) sospenderla in via cautelare, in caso di fondato sospetto di violazione delle disposizioni del presente capo o delle norme regolamentari; \n b) sospenderla, per un termine non superiore a trenta giorni, nel caso intervengano fatti nuovi o non resi noti in precedenza tali da non consentire ai destinatari di pervenire ad un fondato giudizio sull'offerta; \n c) dichiararla decaduta, in caso di accertata violazione delle disposizioni o delle norme indicate nella lettera a). \n 7. Ai fini dell'esercizio delle proprie funzioni di vigilanza sul rispetto delle disposizioni del presente capo, la Consob esercita i poteri previsti dall'articolo 115, comma 1, lettere a) e b), nei confronti di chiunque appaia informato dei fatti. In caso di fondato sospetto di violazione delle disposizioni del presente capo o delle norme regolamentari si applica l'articolo 187-octies. \n 8. In presenza di indiscrezioni comunque diffuse tra il pubblico in merito ad una possibile offerta pubblica di acquisto o scambio e di irregolarit\u00e0 nell'andamento del mercato dei titoli interessati, ai potenziali offerenti si applica l'articolo 114, commi 5 e 6.\u00bb. \n \u00abArt. 114-bis (Informazione al mercato in materia di attribuzione di strumenti finanziari a esponenti aziendali, dipendenti o collaboratori). - 1. Negli emittenti quotati, i piani di compensi basati su strumenti finanziari a favore di componenti del consiglio di amministrazione ovvero del consiglio di gestione, di dipendenti o di collaboratori non legati alla societ\u00e0 da rapporti di lavoro subordinato, ovvero di componenti del consiglio di amministrazione ovvero del consiglio di gestione, di dipendenti o di collaboratori di altre societ\u00e0 controllanti o controllate sono approvati dall'assemblea ordinaria dei soci. Nei termini e con le modalit\u00e0 previsti dall'articolo 125-ter, comma 1, l'emittente mette a disposizione del pubblico la relazione con le informazioni concernenti: \n a) le ragioni che motivano l'adozione del piano; \n b) i componenti del consiglio di amministrazione ovvero del consiglio di gestione della societ\u00e0, delle controllanti o controllate, che beneficiano del piano; \n b-bis) le categorie di dipendenti, o di collaboratori della societ\u00e0 e delle societ\u00e0 controllanti o controllate della societ\u00e0, che beneficiano del piano; \n c) le modalit\u00e0 e le clausole di attuazione del piano, specificando se la sua attuazione \u00e8 subordinata al verificarsi di condizioni e, in particolare, al conseguimento di risultati determinati; \n d) l'eventuale sostegno del piano da parte del Fondo speciale per l'incentivazione della partecipazione dei lavoratori nelle imprese, di cui all'articolo 4, comma 112, della legge 24 dicembre 2003, n. 350; \n e) le modalit\u00e0 per la determinazione dei prezzi o dei criteri per la determinazione dei prezzi per la sottoscrizione o per l'acquisto delle azioni; \n f) i vincoli di disponibilit\u00e0 gravanti sulle azioni ovvero sui diritti di opzione attribuiti, con particolare riferimento ai termini entro i quali sia consentito o vietato il successivo trasferimento alla stessa societ\u00e0 o a terzi. \n 2. (abrogato). \n 3. La Consob definisce con proprio regolamento le informazioni, relative agli elementi indicati nel comma 1, che devono essere fornite in relazione alle varie modalit\u00e0 di realizzazione del piano, prevedendo informazioni pi\u00f9 dettagliate per piani di particolare rilevanza.\u00bb. \n \u00abArt. 118 (Casi di inapplicabilit\u00e0). - 1. Le disposizioni del presente capo non si applicano agli strumenti finanziari previsti dall'articolo 1, paragrafo 2, lettere b), c) e d) del regolamento prospetto. \n 2. (abrogato).\u00bb. \n \u00abArt. 148-bis (Limiti al cumulo degli incarichi). - .\n Con regolamento della CONSOB sono stabiliti limiti al cumulo degli incarichi di amministrazione e controllo che i componenti degli organi di controllo delle societ\u00e0 di cui al presente capo, possono assumere presso tutte le societ\u00e0 di cui al libro V, titolo V, capi V, VI e VII, del codice civile. La CONSOB stabilisce tali limiti avendo riguardo all'onerosit\u00e0 e alla complessit\u00e0 di ciascun tipo di incarico, anche in rapporto alla dimensione della societ\u00e0, al numero e alla dimensione delle imprese incluse nel consolidamento, nonch\u00e9 all'estensione e all'articolazione della sua struttura organizzativa. \n 2. Fermo restando quanto previsto dall'articolo 2400, quarto comma, del codice civile, i componenti degli organi di controllo delle societ\u00e0 di cui al presente capo, informano la CONSOB e il pubblico, nei termini e modi prescritti dalla stessa CONSOB con il regolamento di cui al comma 1, circa gli incarichi di amministrazione e controllo da essi rivestiti presso tutte le societ\u00e0 di cui al libro V, titolo V, capi V, VI e VII, del codice civile. La CONSOB dichiara la decadenza dagli incarichi assunti dopo il raggiungimento del numero massimo previsto dal regolamento di cui al primo periodo.\u00bb. \n \u00abArt. 165-ter (Ambito di applicazione). - 1. Sono soggette alle disposizioni contenute nella presente sezione le societ\u00e0 italiane con azioni quotate in mercati regolamentati, di cui all'articolo 119, le quali controllino societ\u00e0 aventi sede legale in Stati i cui ordinamenti non garantiscono la trasparenza della costituzione, della situazione patrimoniale e finanziaria e della gestione delle societ\u00e0, nonch\u00e9 le societ\u00e0 italiane con azioni quotate in mercati regolamentati le quali siano collegate alle suddette societ\u00e0 estere o siano da queste controllate. \n 2. Si applicano le nozioni di controllo previste dall'articolo 93 e quelle di collegamento previste dall'articolo 2359, terzo comma, del codice civile. \n 3. Gli Stati di cui al comma 1 sono individuati con decreti del Ministro della giustizia, di concerto con il Ministro dell'economia e delle finanze, sulla base dei seguenti criteri: \n a) per quanto riguarda le forme e le condizioni per la costituzione delle societ\u00e0: \n 1) mancanza di forme di pubblicit\u00e0 dell'atto costitutivo e dello statuto, nonch\u00e9 delle successive modificazioni di esso; \n 2) mancanza del requisito di un capitale sociale minimo, idoneo a garantire i terzi creditori, per la costituzione delle societ\u00e0, nonch\u00e9 della previsione di scioglimento in caso di riduzione del capitale al di sotto del minimo legale, salvo il caso di reintegrazione entro un termine definito; \n 3) mancanza di norme che garantiscano l'effettivit\u00e0 e l'integrit\u00e0 del capitale sociale sottoscritto, in particolare con la sottoposizione dei conferimenti costituiti da beni in natura o crediti alla valutazione da parte di un esperto appositamente nominato; \n 4) mancanza di forme di controllo, da parte di soggetti o organismi a ci\u00f2 abilitati da specifiche disposizioni di legge, circa la conformit\u00e0 degli atti di cui al numero 1) alle condizioni richieste per la costituzione delle societ\u00e0; \n b) per quanto riguarda la struttura delle societ\u00e0, mancanza della previsione di un organo di controllo distinto dall'organo di amministrazione, o di un comitato di controllo interno all'organo amministrativo, dotato di adeguati poteri di ispezione, controllo e autorizzazione sulla contabilit\u00e0, sul bilancio e sull'assetto organizzativo della societ\u00e0, e composto da soggetti forniti di adeguati requisiti di onorabilit\u00e0, professionalit\u00e0 e indipendenza; \n c) per quanto riguarda il bilancio di esercizio: \n 1) mancanza della previsione dell'obbligo di redigere tale bilancio, comprendente almeno il conto economico e lo stato patrimoniale, con l'osservanza dei seguenti principi: \n 1.1) rappresentazione chiara, veritiera e corretta della situazione patrimoniale e finanziaria della societ\u00e0 e del risultato economico dell'esercizio; \n 1.2) illustrazione chiara dei criteri di valutazione adottati nella redazione del conto economico e dello stato patrimoniale; \n 2) mancanza dell'obbligo di deposito, presso un organo amministrativo o giudiziario, del bilancio, redatto secondo i principi di cui al numero 1); \n 3) mancanza dell'obbligo di sottoporre la contabilit\u00e0 e il bilancio delle societ\u00e0 a verifica da parte dell'organo o del comitato di controllo di cui alla lettera b) ovvero di un revisore legale dei conti; \n d) la legislazione del Paese ove la societ\u00e0 ha sede legale impedisce o limita l'operativit\u00e0 della societ\u00e0 stessa sul proprio territorio; \n e) la legislazione del Paese ove la societ\u00e0 ha sede legale esclude il risarcimento dei danni arrecati agli amministratori rimossi senza una giusta causa, ovvero consente che tale clausola sia contenuta negli atti costitutivi delle societ\u00e0 o in altri strumenti negoziali; \n f) mancata previsione di un'adeguata disciplina che impedisca la continuazione dell'attivit\u00e0 sociale dopo l'insolvenza, senza ricapitalizzazione o prospettive di risanamento; \n g) mancanza di adeguate sanzioni penali nei confronti degli esponenti aziendali che falsificano la contabilit\u00e0 e i bilanci. \n 4. Con i decreti del Ministro della giustizia, di cui al comma 3, possono essere individuati, in relazione alle forme e alle discipline societarie previste in ordinamenti stranieri, criteri equivalenti in base ai quali possano considerarsi soddisfatti i requisiti di trasparenza e di idoneit\u00e0 patrimoniale e organizzativa determinati nel presente articolo. \n 5. I decreti di cui al comma 3 possono individuare Stati i cui ordinamenti presentino carenze particolarmente gravi con riguardo ai profili indicati alle lettere b), c) e g) del medesimo comma 3. \n 6. Con proprio regolamento la CONSOB detta criteri in base ai quali \u00e8 consentito alle societ\u00e0 italiane di cui all'articolo 119 di controllare imprese aventi sede in uno degli Stati di cui al comma 5. A tal fine sono prese in considerazione le ragioni di carattere imprenditoriale che motivano il controllo e l'esigenza di assicurare la completa e corretta informazione societaria. \n 7. In caso di inottemperanza alle disposizioni emanate ai sensi dei commi 5 e 6, la CONSOB pu\u00f2 denunziare i fatti al tribunale ai fini dell'adozione delle misure previste dall'articolo 2409 del codice civile.\u00bb. \n \u00abArt. 165-quater (Obblighi delle societ\u00e0 italiane controllanti). - 1. Le societ\u00e0 italiane con azioni quotate in mercati regolamentati, di cui all'articolo 119, le quali controllano societ\u00e0 aventi sede legale in uno degli Stati determinati con i decreti di cui all'articolo 165-ter, comma 3, allegano al proprio bilancio di esercizio o bilancio consolidato, qualora siano tenute a predisporlo, il bilancio della societ\u00e0 estera controllata, redatto secondo i principi e le regole applicabili ai bilanci delle societ\u00e0 italiane o secondo i principi contabili internazionalmente riconosciuti. \n 2. Il bilancio della societ\u00e0 estera controllata, allegato al bilancio della societ\u00e0 italiana ai sensi del comma 1, \u00e8 sottoscritto dagli organi di amministrazione, dal direttore generale e dal dirigente preposto alla redazione dei documenti contabili societari di quest'ultima, che attestano la veridicit\u00e0 e la correttezza della rappresentazione della situazione patrimoniale e finanziaria e del risultato economico dell'esercizio. Al bilancio della societ\u00e0 italiana \u00e8 altres\u00ec allegato il parere espresso dall'organo di controllo della medesima sul bilancio della societ\u00e0 estera controllata. \n 3. Il bilancio della societ\u00e0 italiana controllante \u00e8 corredato da una relazione degli amministratori sui rapporti intercorrenti fra la societ\u00e0 italiana e la societ\u00e0 estera controllata, con particolare riguardo alle reciproche situazioni debitorie e creditorie, e sulle operazioni compiute tra loro nel corso dell'esercizio cui il bilancio si riferisce, compresa la prestazione di garanzie per gli strumenti finanziari emessi in Italia o all'estero dai predetti soggetti. La relazione \u00e8 altres\u00ec sottoscritta dal direttore generale e dal dirigente preposto alla redazione dei documenti contabili societari.\n \u00c8 allegato ad essa il parere espresso dall'organo di controllo. \n 4. Il bilancio della societ\u00e0 estera controllata, allegato al bilancio della societ\u00e0 italiana ai sensi del comma 1, \u00e8 sottoposto a revisione da parte del revisore legale o della societ\u00e0 di revisione legale incaricata della revisione del bilancio della societ\u00e0 italiana; ove tale soggetto non operi nello Stato in cui ha sede la societ\u00e0 estera controllata, deve avvalersi di altro idoneo revisore o societ\u00e0 di revisione, assumendo la responsabilit\u00e0 dell'operato di quest'ultimo. Ove la societ\u00e0 italiana, non avendone l'obbligo, non abbia incaricato della revisione legale dei conti un revisore legale o una societ\u00e0 di revisione legale, deve comunque conferire tale incarico relativamente al bilancio della societ\u00e0 estera controllata. \n 5. Il bilancio della societ\u00e0 estera controllata, sottoscritto ai sensi del comma 2, con la relazione, i pareri ad esso allegati e il giudizio espresso dal soggetto responsabile della revisione ai sensi del comma 4, sono trasmessi alla CONSOB.\u00bb. \n \u00abArt. 165-quinquies (Obblighi delle societ\u00e0 italiane collegate). - 1. Il bilancio delle societ\u00e0 italiane con azioni quotate in mercati regolamentati, di cui all'articolo 119, le quali siano collegate a societ\u00e0 aventi sede legale in uno degli Stati determinati con i decreti di cui all'articolo 165-ter, comma 3, \u00e8 corredato da una relazione degli amministratori sui rapporti intercorrenti fra la societ\u00e0 italiana e la societ\u00e0 estera collegata, con particolare riguardo alle reciproche situazioni debitorie e creditorie, e sulle operazioni compiute tra loro nel corso dell'esercizio cui il bilancio si riferisce, compresa la prestazione di garanzie per gli strumenti finanziari emessi in Italia o all'estero dai predetti soggetti. La relazione \u00e8 altres\u00ec sottoscritta dal direttore generale e dal dirigente preposto alla redazione dei documenti contabili societari. \u00c8 allegato ad essa il parere espresso dall'organo di controllo.\u00bb. \n \u00abArt. 165-sexies (Obblighi delle societ\u00e0 italiane controllate). - 1. Il bilancio delle societ\u00e0 italiane con azioni quotate in mercati regolamentati, di cui all'articolo 119, ovvero che hanno ottenuto rilevanti concessioni di credito, le quali siano controllate da societ\u00e0 aventi sede legale in uno degli Stati determinati con i decreti di cui all'articolo 165-ter, comma 3, \u00e8 corredato da una relazione degli amministratori sui rapporti intercorrenti fra la societ\u00e0 italiana e la societ\u00e0 estera controllante, nonch\u00e9 le societ\u00e0 da essa controllate o ad essa collegate o sottoposte a comune controllo, con particolare riguardo alle reciproche situazioni debitorie e creditorie, e sulle operazioni compiute tra loro nel corso dell'esercizio cui il bilancio si riferisce, compresa la prestazione di garanzie per gli strumenti finanziari emessi in Italia o all'estero dai predetti soggetti. La relazione \u00e8 altres\u00ec sottoscritta dal direttore generale e dal dirigente preposto alla redazione dei documenti contabili societari. \u00c8 allegato ad essa il parere espresso dall'organo di controllo.\u00bb. \n \u00abArt. 191-ter (Offerta al pubblico di sottoscrizione e di vendita e ammissione alle negoziazioni di quote o azioni di OICR aperti). - 1. Fermo restando quanto previsto dall'articolo 193-quinquies, chiunque effettua un'offerta al pubblico in violazione degli articoli 98-ter, comma 1, e 98-ter.1, comma 2, \u00e8 punito con la sanzione amministrativa pecuniaria da venticinquemila euro fino a cinque milioni di euro. La stessa sanzione si applica in caso di violazione dell'articolo 98, limitatamente ai casi di offerta al pubblico di quote o azioni di FIA chiusi per le quali l'Italia \u00e8 lo Stato membro d'origine. \n 2. Fermo restando quanto previsto dall'articolo 193-quinquies, chiunque viola gli articoli 98-ter, comma 3, e 98-ter.1, commi 3 e 4, ovvero le relative disposizioni generali o particolari emanate dalla Consob ai sensi dell'articolo 98-quater, \u00e8 punito con la sanzione amministrativa pecuniaria da cinquemila euro fino a cinque milioni di euro. Le medesime sanzioni si applicano alla violazione dell'articolo 101 e alla violazione dell'articolo 4 del regolamento (UE) 2019/1156, quando le stesse sono commesse nell'ambito di un'offerta di OICR aperti. \n 3. Se la violazione \u00e8 commessa da una societ\u00e0 o un ente, l'importo massimo delle sanzioni amministrative pecuniarie previste dai commi 1 e 2 \u00e8 elevato fino al dieci per cento del fatturato, quando tale importo \u00e8 superiore a cinque milioni di euro e il fatturato \u00e8 determinabile ai sensi dell'articolo 195, comma 1-bis. \n 4. Le sanzioni amministrative pecuniarie previste dai commi 1 e 2 si applicano nei confronti degli esponenti aziendali e del personale della societ\u00e0 o dell'ente responsabile della violazione, nei casi previsti dall'articolo 190-bis, comma 1, lettera a). \n 5. Alle violazioni previste dai commi 1 e 2 si applica l'articolo 190-bis, commi 2, 3 e 3-bis. \n 6. Fermo restando quanto previsto dal comma 5, l'applicazione delle sanzioni amministrative pecuniarie previste dal comma 1, importa la perdita temporanea dei requisiti di idoneit\u00e0 previsti dal presente decreto per gli esponenti aziendali dei soggetti abilitati e dei requisiti previsti per i consulenti finanziari abilitati all'offerta fuori sede, per i consulenti finanziari autonomi e per gli esponenti aziendali delle societ\u00e0 di consulenza finanziaria nonch\u00e9 l'incapacit\u00e0 temporanea ad assumere incarichi di amministrazione, direzione e controllo nell'ambito di societ\u00e0 aventi titoli quotati nei mercati regolamentati e di societ\u00e0 appartenenti al medesimo gruppo. La sanzione amministrativa accessoria ha durata non inferiore a due mesi e non superiore a tre anni. \n 7. Nei confronti dell'emittente o della persona che chiede l'ammissione alle negoziazioni di quote o azioni di Oicr aperti, in caso di violazione delle disposizioni contenute nell'articolo 113-bis, commi 1, 2, lettere a) e b), e 4, ovvero delle relative disposizioni generali o particolari emanate dalla Consob, si applica la sanzione amministrativa pecuniaria da cinquemila euro a settecentocinquantamila euro. \n 8. Alle violazioni previste dal presente articolo si applica l'articolo 187-quinquiesdecies, comma 1-quater.\u00bb. \n \u00abArt. 193 (Sanzioni amministrative in tema di informazione societaria e doveri dei sindaci, dei revisori legali e delle societ\u00e0 di revisione legale). - 1. Salvo che il fatto costituisca reato, nei confronti di societ\u00e0, enti o associazioni tenuti a effettuare le comunicazioni previste dagli articoli 114, commi 5, 7 e 9, 114-bis, 115, 154-bis, 154-ter e 154-quater, per l'inosservanza delle disposizioni degli articoli medesimi o delle relative disposizioni attuative, si applica una delle seguenti sanzioni amministrative: \n a) una dichiarazione pubblica indicante la persona giuridica responsabile della violazione e la natura della stessa, quando questa sia connotata da scarsa offensivit\u00e0 o pericolosit\u00e0 e l'infrazione contestata sia cessata; \n b) un ordine di eliminare le infrazioni contestate, con eventuale indicazione delle misure da adottare e del termine per l'adempimento, e di astenersi dal ripeterle, quando le infrazioni stesse siano connotate da scarsa offensivit\u00e0 o pericolosit\u00e0; \n c) una sanzione amministrativa pecuniaria da euro cinquemila a euro dieci milioni, ovvero fino al cinque per cento del fatturato quando tale importo \u00e8 superiore a euro dieci milioni e il fatturato \u00e8 determinabile ai sensi dell'articolo 195, comma 1-bis. \n 1.1. Se le comunicazioni indicate nel comma 1 sono dovute da una persona fisica, salvo che il fatto costituisca reato, in caso di violazione si applicano nei confronti di quest'ultima, una delle seguenti sanzioni amministrative: \n a) una dichiarazione pubblica indicante la persona responsabile della violazione e la natura della stessa, quando questa sia connotata da scarsa offensivit\u00e0 o pericolosit\u00e0 e l'infrazione contestata sia cessata; \n b) un ordine di eliminare le infrazioni contestate, con eventuale indicazione delle misure da adottare e del termine per l'adempimento, e di astenersi dal ripeterle, quando le infrazioni stesse siano connotate da scarsa offensivit\u00e0 o pericolosit\u00e0; \n c) una sanzione amministrativa pecuniaria da euro cinquemila a euro due milioni. \n 1.2. Per le violazioni indicate nel comma 1, nei confronti dei soggetti che svolgono funzioni di amministrazione, di direzione o di controllo, nonch\u00e9 del personale, qualora la loro condotta abbia contribuito a determinare dette violazioni da parte della persona giuridica si applicano, nei casi previsti dall'articolo 190-bis, comma 1, lettera a), le sanzioni amministrative previste dal comma 1.1. \n 1-bis. \n 1-ter. \n 1-quater. Le stesse sanzioni indicate ai commi 1, 1.1 e 1.2 si applicano, in caso di inosservanza delle disposizioni di attuazione emanate dalla Consob ai sensi dell'articolo 113-ter, comma 5, lettere b) e c), nei confronti dei soggetti autorizzati dalla Consob all'esercizio del servizio di diffusione e di stoccaggio delle informazioni regolamentate. \n 1-quinquies. \n 1-sexies. Al soggetto di cui all'articolo 123-ter, comma 8-bis, che omette di verificare l'avvenuta predisposizione della seconda sezione della relazione si applica una sanzione amministrativa pecuniaria da euro diecimila ad euro centomila. \n 2. Salvo che il fatto costituisca reato, nei casi di omissione delle comunicazioni delle partecipazioni rilevanti e dei patti parasociali previste, rispettivamente dagli articoli 120, commi 2, 2-bis, 4 e 4-bis, e 122, commi 1, 2 e 5, nonch\u00e9 di violazione dei divieti previsti dagli articoli 120, comma 5, 121, commi 1 e 3, e 122, comma 4, nei confronti di societ\u00e0, enti o associazioni, si applica una delle seguenti sanzioni amministrative: \n a) una dichiarazione pubblica indicante il soggetto responsabile della violazione e la natura della stessa, quando questa sia connotata da scarsa offensivit\u00e0 o pericolosit\u00e0 e l'infrazione contestata sia cessata; \n b) un ordine di eliminare le infrazioni contestate, con eventuale indicazione delle misure da adottare e del termine per l'adempimento, e di astenersi dal ripeterle, quando le infrazioni stesse siano connotate da scarsa offensivit\u00e0 o pericolosit\u00e0; \n c) una sanzione amministrativa pecuniaria da euro diecimila a euro dieci milioni, ovvero fino al cinque per cento del fatturato quando tale importo \u00e8 superiore a euro dieci milioni e il fatturato \u00e8 determinabile ai sensi dell'articolo 195, comma 1-bis. \n 2.1. Salvo che il fatto costituisca reato, ove le comunicazioni indicate nel comma 2 sono dovute da una persona fisica, in caso di violazione si applica una delle seguenti sanzioni amministrative: \n a) una dichiarazione pubblica indicante la persona responsabile della violazione e la natura della stessa, quando questa sia connotata da scarsa offensivit\u00e0 o pericolosit\u00e0 e l'infrazione contestata sia cessata, quando questa sia connotata da scarsa offensivit\u00e0 o pericolosit\u00e0 e l'infrazione contestata sia cessata; \n b) un ordine di eliminare le infrazioni contestate, con eventuale indicazione delle misure da adottare e del termine per l'adempimento, e di astenersi dal ripeterle, quando le infrazioni stesse siano connotate da scarsa offensivit\u00e0 o pericolosit\u00e0; \n c) una sanzione amministrativa pecuniaria da euro diecimila a euro due milioni. \n 2.2. Per le violazioni indicate nel comma 2, nei confronti dei soggetti che svolgono funzioni di amministrazione, di direzione o di controllo, nonch\u00e9 del personale, qualora la loro condotta abbia contribuito a determinare dette violazioni da parte della persona giuridica si applicano, nei casi previsti dall'articolo 190-bis, comma 1, lettera a), le sanzioni amministrative previste dal comma 2.1. \n 2.3. Nei casi di ritardo delle comunicazioni previste dall'articolo 120, commi 2, 2-bis e 4, non superiore a due mesi, l'importo minimo edittale delle sanzioni amministrative pecuniarie indicate nei commi 2 e 2.1 \u00e8 pari a euro cinquemila. \n 2.4. Se il vantaggio ottenuto dall'autore della violazione come conseguenza della violazione stessa \u00e8 superiore ai limiti massimi edittali indicati nei commi 1, 1.1, 2 e 2.1, del presente articolo, la sanzione amministrativa pecuniaria \u00e8 elevata fino al doppio dell'ammontare del vantaggio ottenuto, purch\u00e9 tale ammontare sia determinabile. \n 2-bis. \n 3. Si applica la sanzione amministrativa pecuniaria da euro diecimila a euro un milione e cinquecentomila: \n a) ai componenti del collegio sindacale, del consiglio di sorveglianza e del comitato per il controllo sulla gestione che commettono irregolarit\u00e0 nell'adempimento dei doveri previsti dall'articolo 149, commi 1, 4-bis, primo periodo, e 4-ter, ovvero omettono le comunicazioni previste dall'articolo 149, comma 3; \n b) \n 3-bis. Salvo che il fatto costituisca reato, i componenti degli organi di controllo, i quali omettano di eseguire nei termini prescritti le comunicazioni di cui all'articolo 148-bis, comma 2, sono puniti con la sanzione amministrativa in misura pari al doppio della retribuzione annuale prevista per l'incarico relativamente al quale \u00e8 stata omessa la comunicazione. Con il provvedimento sanzionatorio \u00e8 dichiarata altres\u00ec la decadenza dall'incarico. \n 3-ter. \n 3-quater. Nel caso di violazione degli ordini previsti dal presente articolo si applica l'articolo 192-bis, comma 1-quater.\u00bb. \n - Si riporta il testo dell'articolo 19-bis, comma 1, del decreto legislativo 27 gennaio 2010, n. 39 (Attuazione della direttiva 2006/43/CE, relativa alle revisioni legali dei conti annuali e dei conti consolidati, che modifica le direttive 78/660/CEE e 83/349/CEE, e che abroga la direttiva 84/253/CEE), come modificato dalla presente legge: \n \u00abArt. 19-bis (Enti sottoposti a regime intermedio). - 1. Sono enti sottoposti a regime intermedio: \n a) (abrogata); \n b) le societ\u00e0 di gestione dei mercati regolamentati; \n c) le societ\u00e0 che gestiscono i sistemi di compensazione e di garanzia; \n d) le societ\u00e0 di gestione accentrata di strumenti finanziari; \n e) le societ\u00e0 di intermediazione mobiliare; \n f) le societ\u00e0 di gestione del risparmio ed i relativi fondi comuni di diritto italiano dalle medesime gestiti; \n f-bis) i fondi comuni di investimento di diritto italiano gestiti da societ\u00e0 di gestione UE, GEFIA UE e non UE; \n g) le societ\u00e0 di investimento a capitale variabile e le societ\u00e0 di investimento a capitale fisso; \n h) gli istituti di pagamento di cui alla direttiva 2009/64/CE; \n i) gli istituti di moneta elettronica; \n l) gli intermediari finanziari di cui all'articolo 106 del TUB. \n 2. Il bilancio di esercizio e, ove applicabile, il bilancio consolidato degli enti sottoposti a regime intermedio \u00e8 assoggettato a revisione legale ai sensi del presente decreto. Negli enti sottoposti a regime intermedio, nelle societ\u00e0 controllate da enti sottoposti a regime intermedio, nelle societ\u00e0 che controllano enti sottoposti a regime intermedio e nelle societ\u00e0 sottoposte con questi ultimi a comune controllo, la revisione legale non pu\u00f2 essere esercitata dal collegio sindacale.\u00bb. \n - Si riporta il testo degli articoli 2341-ter e 391-bis del Codice Civile, come modificato dalla presente legge: \n \u00abArt. 2341-ter. (Pubblicit\u00e0 dei patti parasociali).\n - Nelle societ\u00e0 che fanno ricorso al mercato del capitale di rischio o con azioni negoziate in sistemi multilaterali di negoziazione i patti parasociali devono essere comunicati alla societ\u00e0 e dichiarati in apertura di ogni assemblea. La dichiarazione deve essere trascritta nel verbale e questo deve essere depositato presso l'ufficio del registro delle imprese. \n In caso di mancanza della dichiarazione prevista dal comma precedente i possessori delle azioni cui si riferisce il patto parasociale non possono esercitare il diritto di voto e le deliberazioni assembleari adottate con il loro voto determinante sono impugnabili a norma dell'articolo 2377.\u00bb. \n \u00abArt. 2391-bis. (Operazioni con parti correlate). - Gli organi di amministrazione delle societ\u00e0 con azioni quotate in mercati regolamentati adottano, secondo principi generali indicati dalla Consob, regole che assicurano la trasparenza e la correttezza sostanziale e procedurale delle operazioni con parti correlate e li rendono noti nella relazione sulla gestione; a tali fini possono farsi assistere da esperti indipendenti, in ragione della natura, del valore o delle caratteristiche dell'operazione. \n I principi e le regole previsti dal primo comma si applicano alle operazioni realizzate direttamente o per il tramite di societ\u00e0 controllate e disciplinano le operazioni stesse in termini di competenza decisionale, di motivazione e di documentazione. L'organo di controllo vigila sull'osservanza delle regole adottate ai sensi del primo comma e ne riferisce nella relazione all'assemblea. \n La Consob, nel definire i principi indicati nel primo comma, individua, in conformit\u00e0 all'articolo 9-quater della direttiva 2007/36/CE, almeno: \n a) le soglie di rilevanza delle operazioni con parti correlate tenendo conto di indici quantitativi legati al controvalore dell'operazione o al suo impatto su uno o pi\u00f9 parametri dimensionali della societ\u00e0. La Consob pu\u00f2 individuare anche criteri di rilevanza che tengano conto della natura dell'operazione e della tipologia di parte correlata; \n b) regole procedurali e di trasparenza proporzionate rispetto alla rilevanza e alle caratteristiche delle operazioni, alle dimensioni della societ\u00e0 ovvero alla tipologia di societ\u00e0, nonch\u00e9 i casi di esenzione dall'applicazione, in tutto o in parte, delle predette regole; \n c) i casi in cui gli amministratori, fermo restando quanto previsto dall'articolo 2391, e gli azionisti coinvolti nell'operazione sono tenuti ad astenersi dalla votazione sulla stessa ovvero misure di salvaguardia a tutela dell'interesse della societ\u00e0 che consentono ai predetti azionisti di prendere parte alla votazione sull'operazione.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-12&atto.codiceRedazionale=24G00041&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:35:53.422261"}
{"text": "\n\n\nArt. 5\n\n\n\nEstensione alle societ\u00e0 aventi azioni negoziate su sistemi multilaterali di negoziazione della facolt\u00e0 di redigere il bilancio secondo i principi contabili internazionali \n\n\n\n\n1. All'articolo 2, comma 1, del decreto legislativo 28 febbraio 2005, n. 38, dopo la lettera a) \u00e8 inserita la seguente: \n \u00aba-bis) le societ\u00e0 emittenti strumenti finanziari ammessi alla negoziazione in un sistema multilaterale di negoziazione di cui all'articolo 1, comma 5-octies, lettera a), del testo unico delle disposizioni in materia di intermediazione finanziaria, di cui al decreto legislativo 24 febbraio 1998, n. 58\u00bb. \n\n\n\n Note all'art. 5: \n - Si riporta il testo dell'articolo 2, comma 1, del decreto legislativo 28 febbraio 2005, n. 38 recante Esercizio delle opzioni previste dall'articolo 5 del regolamento (CE) n. 1606/2002 in materia di principi contabili internazionali, come modificato dalla presente legge: \n \u00abArt. 2 (Ambito di applicazione). - 1. Il presente decreto si applica a: \n a) le societ\u00e0 emittenti strumenti finanziari ammessi alla negoziazione in mercati regolamentati di qualsiasi Stato membro dell'Unione europea, diverse da quelle di cui alla lettera d); \n a-bis) le societ\u00e0 emittenti strumenti finanziari ammessi alla negoziazione in un sistema multilaterale di negoziazione di cui all'articolo 1, comma 5-octies, lettera a), del testo unico delle disposizioni in materia di intermediazione finanziaria, di cui al decreto legislativo 24 febbraio 1998, n. 58; \n b) le societ\u00e0 aventi strumenti finanziari diffusi tra il pubblico di cui all'articolo 116 testo unico delle disposizioni in materia di intermediazione finanziaria, di cui al decreto legislativo 24 febbraio 1998, n. 58, e successive modificazioni, diverse da quelle di cui alla lettera d); \n c) le banche italiane di cui all'articolo 1 del decreto legislativo 1\u00b0 settembre 1993, n. 385; le societ\u00e0 finanziarie italiane di cui all'articolo 59, comma 1), lettera b), del decreto legislativo 1\u00b0 settembre 1993, n. 385, che controllano banche o gruppi bancari iscritti nell'albo di cui all'articolo 64 del decreto legislativo 1\u00b0 settembre 1993, n. 385, ad eccezione delle imprese di cui alla lettera d); le societ\u00e0 di partecipazione finanziaria mista italiane di cui all'articolo 59 comma 1), lettera b-bis), del decreto legislativo 1\u00b0 settembre 1993, n. 385, che controllano una o pi\u00f9 banche o societ\u00e0 finanziarie ovunque costituite qualora il settore di maggiore dimensione all'interno del conglomerato finanziario sia quello bancario determinato ai sensi del decreto legislativo 30 maggio 2005, n. 142; le societ\u00e0 di intermediazione mobiliare di cui all'articolo 1, comma 1, lettera e), del decreto legislativo 24 febbraio 1998, n. 58 (SIM); le societ\u00e0 finanziarie italiane che controllano SIM o gruppi di SIM iscritti nell'albo di cui all'articolo 11, comma 1-bis, del decreto legislativo 24 febbraio 1998, n. 58; le societ\u00e0 di gestione del risparmio di cui all'articolo 1, comma 1, lettera o), del decreto legislativo 24 febbraio 1998, n. 58; le societ\u00e0 finanziarie iscritte nell'albo di cui all'articolo 106 del decreto legislativo 1\u00b0 settembre 1993, n. 385; le societ\u00e0 finanziarie che controllano societ\u00e0 finanziarie iscritte nell'albo di cui all'articolo 106 del decreto legislativo 1\u00b0 settembre 1993, n. 385, o gruppi finanziari iscritti nell'albo di cui all'articolo 110 del decreto legislativo 1\u00b0 settembre 1993, n. 385; le agenzie di prestito su pegno di cui all'articolo 112 del decreto legislativo 1\u00b0 settembre 1993, n. 385; gli istituti di moneta elettronica di cui al titolo V-bis del decreto legislativo 1\u00b0 settembre 1993, n. 385; gli istituti di pagamento di cui al titolo V-ter del decreto legislativo 1\u00b0 settembre 1993, n. 385; \n d) le societ\u00e0 che esercitano le imprese incluse nell'ambito di applicazione dell'articolo 88, commi 1 e 2, e quelle di cui all'articolo 95, commi 2 e 2-bis), del codice delle assicurazioni private; \n e) le societ\u00e0 incluse, secondo i metodi di consolidamento integrale, proporzionale e del patrimonio netto, nel bilancio consolidato redatto dalle societ\u00e0 indicate alle lettere da a) a d), diverse da quelle che possono redigere il bilancio in forma abbreviata, ai sensi dell'articolo 2435-bis del codice civile, e diverse da quelle indicate alle lettere da a) a d); \n f) le societ\u00e0 diverse da quelle indicate alle lettere da a) ad e) e diverse da quelle che possono redigere il bilancio in forma abbreviata, ai sensi dell'articolo 2435-bis del codice civile, che redigono il bilancio consolidato; \n g) le societ\u00e0 diverse da quelle indicate alle lettere da a) ad f) e diverse da quelle che possono redigere il bilancio in forma abbreviata, ai sensi dell'articolo 2435-bis del codice civile.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-12&atto.codiceRedazionale=24G00041&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:35:57.520667"}
{"text": "\n\n\nArt. 6\n Disposizioni in materia di flottante\n\n\n1. All'articolo 112, comma 1, del testo unico di cui al decreto legislativo 24 febbraio 1998, n. 58, le parole: \u00ab; con provvedimento da pubblicare nella Gazzetta Ufficiale, essa pu\u00f2, sentita la societ\u00e0 di gestione del mercato, elevare per singole societ\u00e0 la percentuale prevista dall'articolo 108\u00bb sono soppresse. \n\n\n\n Note all'art. 6: \n - Si riporta il testo dell'articolo 112, del citato decreto legislativo 24 febbraio 1998, n. 58, come modificato dalla presente legge: \n \u00abArt. 112 (Disposizioni di attuazione). - 1. La CONSOB detta con regolamento disposizioni di attuazione della presente sezione.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-12&atto.codiceRedazionale=24G00041&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:36:01.615181"}
{"text": "\n\n\nArt. 7\nModifica alla disciplina in materia di sottoscrizione di obbligazioni emesse da societ\u00e0 per azioni e di titoli di debito emessi da societ\u00e0 a responsabilit\u00e0 limitata\n\n\n\n\n1. Al codice civile sono apportate le seguenti modificazioni: \n\na) all'articolo 2412: \n 1) al primo comma, dopo le parole: \u00abil doppio del capitale sociale\u00bb sono inserite le seguenti: \u00abrisultante dall'ultima delle iscrizioni di cui all'articolo 2444, primo comma\u00bb; \n 2) al quinto comma, dopo le parole: \u00abad essere\u00bb sono inserite le seguenti: \u00absottoscritte, anche in sede di rivendita, esclusivamente da investitori professionali ai sensi delle leggi speciali, qualora tale previsione risulti tra le condizioni dell'emissione, ovvero ad essere\u00bb; \n\nb) all'articolo 2483, dopo il secondo comma \u00e8 inserito il seguente: \n \u00abIl secondo comma non si applica ai titoli destinati ad essere acquistati esclusivamente da investitori professionali ai sensi delle leggi speciali qualora tale previsione risulti tra le condizioni dell'emissione di cui al quarto comma, senza facolt\u00e0 di modifica\u00bb. \n\n\n\n Note all'art. 7: \n - Si riporta il testo degli articoli 2412 e 2483 del Codice Civile, come modificato dalla presente legge: \n \u00abArt. 2412 (Limiti all'emissione). - La societ\u00e0 pu\u00f2 emettere obbligazioni al portatore o nominative per somma complessivamente non eccedente il doppio del capitale sociale, risultante dall'ultima delle iscrizioni di cui all'articolo 2444, primo comma della riserva legale e delle riserve disponibili risultanti dall'ultimo bilancio approvato. I sindaci attestano il rispetto del suddetto limite. \n Il limite di cui al primo comma pu\u00f2 essere superato se le obbligazioni emesse in eccedenza sono destinate alla sottoscrizione da parte di investitori professionali soggetti a vigilanza prudenziale a norma delle leggi speciali. In caso di successiva circolazione delle obbligazioni, chi le trasferisce risponde della solvenza della societ\u00e0 nei confronti degli acquirenti che non siano investitori professionali. \n Non \u00e8 soggetta al limite di cui al primo comma, e non rientra nel calcolo al fine del medesimo, l'emissione di obbligazioni garantite da ipoteca di primo grado su immobili [c.c. 2831] di propriet\u00e0 della societ\u00e0, sino a due terzi del valore degli immobili medesimi. \n Al computo del limite di cui al primo comma concorrono gli importi relativi a garanzie comunque prestate dalla societ\u00e0 per obbligazioni emesse da altre societ\u00e0, anche estere. \n I commi primo e secondo non si applicano alle emissioni di obbligazioni destinate ad essere sottoscritte, anche in sede di rivendita, esclusivamente da investitori professionali ai sensi delle leggi speciali, qualora tale previsione risulti tra le condizioni dell'emissione, ovvero ad essere quotate in mercati regolamentati o in sistemi multilaterali di negoziazione ovvero di obbligazioni che danno il diritto di acquisire ovvero di sottoscrivere azioni. \n Quando ricorrono particolari ragioni che interessano l'economia nazionale, la societ\u00e0 pu\u00f2 essere autorizzata con provvedimento dell'autorit\u00e0 governativa, ad emettere obbligazioni per somma superiore a quanto previsto nel presente articolo, con l'osservanza dei limiti, delle modalit\u00e0 e delle cautele stabilite nel provvedimento stesso. \n Restano salve le disposizioni di leggi speciali relative a particolari categorie di societ\u00e0 e alle riserve di attivit\u00e0.\u00bb. \n \u00abArt. 2483 (Emissione di titoli di debito). - Se l'atto costitutivo lo prevede, la societ\u00e0 pu\u00f2 emettere titoli di debito. In tal caso l'atto costitutivo attribuisce la relativa competenza ai soci o agli amministratori determinando gli eventuali limiti, le modalit\u00e0 e le maggioranze necessarie per la decisione. \n I titoli emessi ai sensi del precedente comma possono essere sottoscritti soltanto da investitori professionali soggetti a vigilanza prudenziale a norma delle leggi speciali. In caso di successiva circolazione dei titoli di debito, chi li trasferisce risponde della solvenza della societ\u00e0 nei confronti degli acquirenti che non siano investitori professionali ovvero soci della societ\u00e0 medesima. \n Il secondo comma non si applica ai titoli destinati ad essere acquistati esclusivamente da investitori professionali ai sensi delle leggi speciali qualora tale previsione risulti tra le condizioni dell'emissione di cui al quarto comma, senza facolt\u00e0 di modifica. \n La decisione di emissione dei titoli prevede le condizioni del prestito e le modalit\u00e0 del rimborso ed \u00e8 iscritta a cura degli amministratori presso il registro delle imprese. Pu\u00f2 altres\u00ec prevedere che, previo consenso della maggioranza dei possessori dei titoli, la societ\u00e0 possa modificare tali condizioni e modalit\u00e0. \n Restano salve le disposizioni di leggi speciali relative a particolari categorie di societ\u00e0 e alle riserve di attivit\u00e0.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-12&atto.codiceRedazionale=24G00041&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:36:05.711699"}
{"text": "\n\n\nArt. 8\n Semplificazione delle procedure di ammissione alla quotazione\n\n\n\n\n1. Al testo unico di cui al decreto legislativo 24 febbraio 1998, n. 58, sono apportate le seguenti modificazioni: \n\na) all'articolo 66-bis, comma 2, le lettere a) e c) sono abrogate; \n\nb) all'articolo 66-ter: \n 1) i commi 4 e 5 sono abrogati; \n 2) al comma 6, lettera a), le parole: \u00abvietare l'esecuzione delle decisioni di ammissione alla quotazione e di esclusione dalle negoziazioni di cui al comma 4, ovvero\u00bb sono soppresse. \n\n\n\n\n Note all'art. 8: \n - Si riporta il testo degli articoli 66-bis e 66-ter del citato decreto legislativo 24 febbraio 1998, n. 58, come modificato dalla presente legge: \n \u00abArt. 66-bis (Condizioni per la quotazione di determinate societ\u00e0). - 1. Il regolamento del mercato regolamentato pu\u00f2 stabilire che le azioni di societ\u00e0 controllanti, il cui attivo sia prevalentemente composto dalla partecipazione, diretta o indiretta, in una o pi\u00f9 societ\u00e0 con azioni quotate in mercati regolamentati, vengano negoziate in un segmento distinto del mercato. \n 2. La Consob determina con proprio regolamento: \n a) (abrogata); \n b) le condizioni in presenza delle quali non possono essere quotate le azioni di societ\u00e0 controllate sottoposte all'attivit\u00e0 di direzione e coordinamento di altra societ\u00e0; \n c) (abrogata).\u00bb. \n \u00abArt. 66-ter (Provvedimenti di ammissione, sospensione ed esclusione di strumenti finanziari dalla quotazione e dalle negoziazioni adottati dal gestore della sede di negoziazione). - 1. Fatto salvo il potere della Consob di cui all'articolo 66-quater, comma 1, di richiedere la sospensione o l'esclusione di uno strumento finanziario dalle negoziazioni, il gestore di una sede di negoziazione pu\u00f2 sospendere o escludere dalle negoziazioni gli strumenti finanziari che cessano di rispettare le regole del sistema, a meno che tale sospensione o esclusione non rischi di causare un danno rilevante agli interessi degli investitori o al funzionamento ordinato del mercato. \n 2. Il gestore di una sede di negoziazione che sospende o esclude dalle negoziazioni uno strumento finanziario, sospende o esclude anche gli strumenti finanziari derivati di cui all'Allegato I, sezione C, punti da 4 a 10, relativi o riferiti a detto strumento finanziario, qualora necessario per sostenere le finalit\u00e0 della sospensione o dell'esclusione dello strumento finanziario sottostante. \n 3. Il gestore di una sede di negoziazione rende pubbliche le decisioni di ammissione alla quotazione e alle negoziazioni, nonch\u00e9 di sospensione ed esclusione dalla quotazione e dalle negoziazioni, di strumenti finanziari e le comunica immediatamente alla Consob. \n 4. (abrogato). \n 5. (abrogato). \n 6. La Consob: \n a) pu\u00f2 ordinare la revoca di una decisione di sospensione degli strumenti finanziari dalle negoziazioni, entro cinque giorni di mercato aperto dal ricevimento della comunicazione di cui al comma 3 se, sulla base degli elementi informativi diversi da quelli valutati, ai sensi del regolamento del mercato, dal gestore del mercato nel corso della propria istruttoria, ritiene la decisione contraria alle finalit\u00e0 di cui all'articolo 62, comma 1; \n b) pu\u00f2 chiedere al gestore del mercato regolamentato tutte le informazioni che ritenga utili per i fini di cui alla lettera a).\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-12&atto.codiceRedazionale=24G00041&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:36:09.808567"}
{"text": "\n\n\nArt. 9\n Modifiche alla disciplina di approvazione del prospetto \n e della responsabilit\u00e0 del collocatore\n\n\n\n\n1. All'articolo 94 del testo unico di cui al decreto legislativo 24 febbraio 1998, n. 58, sono apportate le seguenti modificazioni: \n\na) al comma 3 sono aggiunti, in fine, i seguenti periodi: \u00abI termini per l'approvazione del prospetto previsti dall'articolo 20, paragrafi 2, 3 e 6, del regolamento prospetto decorrono dalla data di presentazione del progetto di prospetto. Qualora la Consob accerti che il progetto di prospetto non risponde ai criteri di completezza, comprensibilit\u00e0 e coerenza necessari per la sua approvazione ovvero che sono necessarie modifiche o informazioni supplementari, si applicano la procedura e i termini di cui all'articolo 20, paragrafo 4, del regolamento prospetto secondo l'approccio proporzionato previsto dall'articolo 41 del regolamento delegato (UE) 2019/980 della Commissione, del 14 marzo 2019\u00bb; \n\nb) il comma 7 \u00e8 abrogato. \n\n\n\n\n Note all'art. 9: \n - Si riporta il testo dell'articolo 94, del citato decreto legislativo 24 febbraio 1998, n. 58, come modificato dalla presente legge: \n \u00abArt. 94 (Offerta al pubblico di titoli). - 1.\n L'offerta pubblica di titoli \u00e8 disciplinata dal regolamento prospetto e dalle disposizioni attuative, nonch\u00e9 dalle disposizioni della presente sezione. \n 2. La Consob \u00e8 l'autorit\u00e0 nazionale competente ai sensi dell'articolo 31 del regolamento di cui al comma 1. \n 3. Coloro che intendono effettuare un'offerta al pubblico di titoli presentano la domanda di approvazione del prospetto alla Consob, allegandone una bozza. I termini per l'approvazione del prospetto previsti dall'articolo 20, paragrafi 2, 3 e 6, del regolamento prospetto decorrono dalla data di presentazione del progetto di prospetto.\n Qualora la Consob accerti che il progetto di prospetto non risponde ai criteri di completezza, comprensibilit\u00e0 e coerenza necessari per la sua approvazione ovvero che sono necessarie modifiche o informazioni supplementari, si applicano la procedura e i termini di cui all'articolo 20, paragrafo 4, del regolamento prospetto secondo l'approccio proporzionato previsto dall'articolo 41 del regolamento delegato (UE) 2019/980 della Commissione, del 14 marzo 2019. \n 4. Al fine di assicurare l'efficienza del procedimento di approvazione del prospetto avente ad oggetto titoli bancari, la Consob stipula accordi di collaborazione con la Banca d'Italia. \n 5. L'emittente o l'offerente, a seconda dei casi, nonch\u00e9 l'eventuale garante e le persone responsabili di talune parti delle informazioni contenute nel prospetto rispondono, queste ultime limitatamente a tali parti, dei danni subiti dall'investitore che abbia fatto ragionevole affidamento sulla veridicit\u00e0 e completezza delle informazioni contenute nel prospetto e in un suo eventuale supplemento, a meno che non provi di aver adottato ogni diligenza allo scopo di assicurare che le informazioni in questione fossero conformi ai fatti e non presentassero omissioni tali da alterarne il senso. \n 6. Le persone responsabili del prospetto e degli eventuali supplementi ai sensi del comma 5, sono chiaramente indicate nel prospetto con i loro nomi e la loro funzione o, nel caso di persone giuridiche, con la denominazione e la sede legale; \u00e8 inoltre riportata una loro attestazione certificante che, per quanto a loro conoscenza, le informazioni del prospetto sono conformi ai fatti e che nel prospetto non vi sono omissioni tali da alterarne il senso. \n 7. (abrogato). \n 8. Nessuno pu\u00f2 essere ritenuto civilmente responsabile esclusivamente in base alla nota di sintesi, redatta ai sensi dell'articolo 7 del regolamento prospetto o alla nota di sintesi specifica di un prospetto UE della crescita ai sensi dell'articolo 15, paragrafo 1, secondo comma, del medesimo regolamento, comprese le sue eventuali traduzioni, a meno che la nota di sintesi sia fuorviante, imprecisa o incoerente se letta insieme con altre parti del prospetto o non offra, se letta insieme con le altre parti del prospetto, le informazioni chiave per aiutare gli investitori al momento di valutare l'opportunit\u00e0 di investire nei titoli. \n 9. Le azioni risarcitorie sono esercitate entro cinque anni dalla pubblicazione del prospetto, salvo che l'investitore provi di avere scoperto le falsit\u00e0 delle informazioni o le omissioni nei due anni precedenti l'esercizio dell'azione.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-12&atto.codiceRedazionale=24G00041&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:36:13.904208"}
{"text": "\n\n\nArt. 10\nAbrogazione dell'obbligo di segnalazione delle operazioni effettuate dagli azionisti di controllo\n\n\n1. All'articolo 114 del testo unico di cui al decreto legislativo 24 febbraio 1998, n. 58, il comma 7 \u00e8 abrogato. \n\n\n\n Note all'art. 10: \n - Si riporta il testo dell'articolo 114, del citato decreto legislativo 24 febbraio 1998, n. 58, come modificato dalla presente legge: \n \u00abArt. 114 (Comunicazioni al pubblico). - 1. Gli emittenti quotati comunicano al pubblico le informazioni privilegiate ai sensi dell'articolo 17 del regolamento (UE) n. 596/2014, secondo le modalit\u00e0 stabilite dalle norme tecniche di attuazione adottate dalla Commissione europea ai sensi del medesimo articolo 17, paragrafo 10. La Consob detta disposizioni per coordinare le funzioni attribuite al gestore del mercato con le proprie e pu\u00f2 individuare compiti da affidargli per il corretto svolgimento delle funzioni previste dall'articolo 64, comma 2, lettera d). \n 2. Gli emittenti quotati impartiscono le disposizioni occorrenti affinch\u00e8 le societ\u00e0 controllate forniscano tutte le notizie necessarie per adempiere gli obblighi di comunicazione previsti dalla legge e dal regolamento (UE) n. 596/2014. Le societ\u00e0 controllate trasmettono tempestivamente le notizie richieste. \n 3. Gli emittenti quotati, in caso di ritardo nella comunicazione al pubblico di informazioni privilegiate, trasmettono su successiva richiesta della Consob la documentazione comprovante l'assolvimento dell'obbligo previsto dall'articolo 17, paragrafo 4, del regolamento (UE) n. 596/2014 e dalle relative norme tecniche di attuazione. \n 4. \n 5. La CONSOB pu\u00f2, anche in via generale, richiedere agli emittenti, ai soggetti che li controllano, agli emittenti quotati aventi l'Italia come Stato membro d'origine, ai componenti degli organi di amministrazione e controllo e ai dirigenti, nonch\u00e9 ai soggetti che detengono una partecipazione rilevante ai sensi dell'articolo 120 o che partecipano a un patto previsto dall'articolo 122 che siano resi pubblici, con le modalit\u00e0 da essa stabilite, notizie e documenti necessari per l'informazione del pubblico. In caso di inottemperanza, la CONSOB provvede direttamente a spese del soggetto inadempiente. \n 6. Qualora gli emittenti, i soggetti che li controllano e gli emittenti quotati aventi l'Italia come Stato membro d'origine oppongano, con reclamo motivato, che dalla comunicazione al pubblico delle informazioni, richiesta ai sensi del comma 5, possa derivare loro grave danno, gli obblighi di comunicazione sono sospesi. La CONSOB, entro sette giorni, pu\u00f2 escludere anche parzialmente o temporaneamente la comunicazione delle informazioni, sempre che ci\u00f2 non possa indurre in errore il pubblico su fatti e circostanze essenziali. Trascorso tale termine, il reclamo si intende accolto. \n 7. (abrogato). \n 8. \n 9. Al fine di garantire che il pubblico sia correttamente informato, la Consob pu\u00f2 richiedere la pubblicazione delle raccomandazioni in materia di investimenti e delle altre informazioni che raccomandano o consigliano una strategia di investimento da parte degli emittenti quotati, dei soggetti abilitati, nonch\u00e9 dei soggetti in rapporto di controllo con essi, secondo le modalit\u00e0 stabilite con regolamento. \n 10. La Consob valuta, preventivamente e in via generale, con le modalit\u00e0 da essa stabilite, la sussistenza delle condizioni indicate dall'articolo 20, paragrafo 3, quarto comma, del regolamento (UE) n. 596/2014, con riguardo alle norme di autoregolamentazione dei soggetti che esercitano l'attivit\u00e0 giornalistica, e comunica il relativo esito, nonch\u00e9 le medesime norme di autoregolamentazione, al Ministero dell'economia e delle finanze. \n 11. \n 12. Le disposizioni del presente articolo si applicano anche ai soggetti italiani ed esteri che: \n a) hanno chiesto o autorizzato l'ammissione di strumenti finanziari di propria emissione alla negoziazione su un mercato regolamentato italiano; \n b) hanno chiesto o autorizzato la negoziazione degli strumenti finanziari di propria emissione su un sistema multilaterale di negoziazione italiano; \n c) hanno autorizzato la negoziazione degli strumenti finanziari di propria emissione su un sistema organizzato di negoziazione italiano.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-12&atto.codiceRedazionale=24G00041&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:36:17.997117"}
{"text": "\n\n\nArt. 11\n Svolgimento delle assemblee delle societ\u00e0 per azioni quotate\n\n\n1. Dopo l'articolo 135-undecies del testo unico di cui al decreto legislativo 24 febbraio 1998, n. 58, \u00e8 inserito il seguente: \n \u00abArt. 135-undecies.1 (Intervento in assemblea mediante il rappresentante designato). - 1. Lo statuto pu\u00f2 prevedere che l'intervento in assemblea e l'esercizio del diritto di voto avvengano esclusivamente tramite il rappresentante designato dalla societ\u00e0 ai sensi dell'articolo 135-undecies. Al rappresentante designato possono essere conferite anche deleghe o sub-deleghe ai sensi dell'articolo 135-novies, in deroga all'articolo 135-undecies, comma 4. \n 2. Non \u00e8 consentita la presentazione di proposte di deliberazione in assemblea. Fermo restando quanto previsto dall'articolo 126-bis, comma 1, primo periodo, coloro che hanno diritto al voto possono presentare individualmente proposte di delibera sulle materie all'ordine del giorno ovvero proposte la cui presentazione \u00e8 altrimenti consentita dalla legge entro il quindicesimo giorno precedente la data della prima o unica convocazione dell'assemblea. Le proposte di delibera sono messe a disposizione del pubblico nel sito internet della societ\u00e0 entro i due giorni successivi alla scadenza del termine. La legittimazione alla presentazione individuale di proposte di delibera \u00e8 subordinata alla ricezione da parte della societ\u00e0 della comunicazione prevista dall'articolo 83-sexies. \n 3. Il diritto di porre domande di cui all'articolo 127-ter \u00e8 esercitato unicamente prima dell'assemblea. La societ\u00e0 fornisce almeno tre giorni prima dell'assemblea le risposte alle domande pervenute. \n 4. Il comma 1 si applica anche alle societ\u00e0 ammesse alla negoziazione su un sistema multilaterale di negoziazione\u00bb. \n\n\n\n2. Il termine di cui all'articolo 106, comma 7, del decreto-legge 17 marzo 2020, n. 18, convertito, con modificazioni, dalla legge 24 aprile 2020, n. 27, relativo allo svolgimento delle assemblee di societ\u00e0 ed enti, \u00e8 differito al 31 dicembre 2024. \n\n\n\n Note all'art. 11: \n - Si riporta il testo dell'articolo 106, del decreto-legge 17 marzo 2020, n. 18, convertito, con modificazioni, dalla legge 24 aprile 2020, n. 27 (Misure di potenziamento del Servizio sanitario nazionale e di sostegno economico per famiglie, lavoratori e imprese connesse all'emergenza epidemiologica da COVID-19): \n \u00abArt. 106 (Norme in materia di svolgimento delle assemblee di societ\u00e0 ed enti). - 1. In deroga a quanto previsto dagli articoli 2364, secondo comma, e 2478-bis, del codice civile o alle diverse disposizioni statutarie, l'assemblea ordinaria \u00e8 convocata per l'approvazione del bilancio al 31 dicembre 2020 entro centottanta giorni dalla chiusura dell'esercizio. \n 2. Con l'avviso di convocazione delle assemblee ordinarie o straordinarie le societ\u00e0 per azioni, le societ\u00e0 in accomandita per azioni, le societ\u00e0 a responsabilit\u00e0 limitata, le societ\u00e0 cooperative e le mutue assicuratrici possono prevedere, anche in deroga alle diverse disposizioni statutarie, l'espressione del voto in via elettronica o per corrispondenza e l'intervento all'assemblea mediante mezzi di telecomunicazione; le predette societ\u00e0 possono altres\u00ec prevedere che l'assemblea si svolga, anche esclusivamente, mediante mezzi di telecomunicazione che garantiscano l'identificazione dei partecipanti, la loro partecipazione e l'esercizio del diritto di voto, ai sensi e per gli effetti di cui agli articoli 2370, quarto comma, 2479-bis, quarto comma, e 2538, sesto comma, del codice civile, senza in ogni caso la necessit\u00e0 che si trovino nel medesimo luogo, ove previsti, il presidente, il segretario o il notaio. \n 3. Le societ\u00e0 a responsabilit\u00e0 limitata possono, inoltre, consentire, anche in deroga a quanto previsto dall'articolo 2479, quarto comma, del codice civile e alle diverse disposizioni statutarie, che l'espressione del voto avvenga mediante consultazione scritta o per consenso espresso per iscritto. \n 4. Le societ\u00e0 con azioni quotate possono designare per le assemblee ordinarie o straordinarie il rappresentante previsto dall'articolo 135-undecies del decreto legislativo 24 febbraio 1998, n. 58, anche ove lo statuto disponga diversamente. Le medesime societ\u00e0 possono altres\u00ec prevedere nell'avviso di convocazione che l'intervento in assemblea si svolga esclusivamente tramite il rappresentante designato ai sensi dell'articolo 135-undecies del decreto legislativo 24 febbraio 1998, n. 58; al predetto rappresentante designato possono essere conferite anche deleghe o subdeleghe ai sensi dell'articolo 135-novies del decreto legislativo 24 febbraio 1998, n. 58, in deroga all'art. 135-undecies, comma 4, del medesimo decreto. \n 5. Il comma 4 si applica anche alle societ\u00e0 ammesse alla negoziazione su un sistema multilaterale di negoziazione e alle societ\u00e0 con azioni diffuse fra il pubblico in misura rilevante. \n 6. Le banche popolari, e le banche di credito cooperativo, le societ\u00e0 cooperative e le mutue assicuratrici, anche in deroga all'articolo 150-bis, comma 2-bis, del decreto legislativo 1\u00b0 settembre 1993 n. 385, all'art. 135-duodecies del decreto legislativo 24 febbraio 1998, n. 58 e all'articolo 2539, primo comma, del codice civile e alle disposizioni statutarie che prevedono limiti al numero di deleghe conferibili ad uno stesso soggetto, possono designare per le assemblee ordinarie o straordinarie il rappresentante previsto dall'articolo 135-undecies del decreto legislativo 24 febbraio 1998, n. 58. Le medesime banche, societ\u00e0 e mutue possono altres\u00ec prevedere nell'avviso di convocazione che l'intervento in assemblea si svolga esclusivamente tramite il predetto rappresentante designato. Non si applica l'articolo 135-undecies, comma 5, del decreto legislativo 24 febbraio 1998, n. 58. Il termine per il conferimento della delega di cui all'art. 135-undecies, comma 1, del decreto legislativo 24 febbraio 1998, n. 58, \u00e8 fissato al secondo giorno precedente la data di prima convocazione dell'assemblea. \n 7. Le disposizioni del presente articolo si applicano alle assemblee tenute entro il 31 luglio 2021. \n 8. Per le societ\u00e0 a controllo pubblico di cui all'articolo 2, comma 1, lettera m), del decreto legislativo 19 agosto 2016, n. 175, l'applicazione delle disposizioni di cui al presente articolo ha luogo nell'ambito delle risorse finanziarie e strumentali disponibili a legislazione vigente e non comporta nuovi o maggiori oneri per la finanza pubblica. \n 8-bis. Le disposizioni del presente articolo si applicano anche alle associazioni e alle fondazioni.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-12&atto.codiceRedazionale=24G00041&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:36:22.091284"}
{"text": "\n\n\nArt. 12\n Lista del consiglio di amministrazione \n nelle societ\u00e0 per azioni quotate\n\n\n1. Dopo l'articolo 147-ter del testo unico di cui al decreto legislativo 24 febbraio 1998, n. 58, \u00e8 inserito il seguente: \n \u00abArt. 147-ter.1 (Lista del consiglio di amministrazione). - 1.\nFermo quanto previsto all'articolo 147-ter, commi 1-ter, 3 e 4, lo statuto pu\u00f2 prevedere che il consiglio di amministrazione uscente possa presentare una lista di candidati per l'elezione dei componenti dell'organo di amministrazione. In tale caso: \n a) il consiglio di amministrazione uscente delibera sulla presentazione della lista con il voto favorevole dei due terzi dei suoi componenti; \n b) la lista contiene un numero di candidati pari al numero dei componenti da eleggere maggiorato di un terzo. \n 2. La lista di cui al comma 1 \u00e8 depositata e resa pubblica con le modalit\u00e0 previste dall'articolo 147-ter, comma 1-bis, entro il quarantesimo giorno precedente la data dell'assemblea convocata per deliberare sulla nomina dei componenti del consiglio di amministrazione. \n 3. Qualora sia presentata la lista di cui ai commi 1 e 2: \n a) se la lista del consiglio di amministrazione uscente risulta quella che ha ottenuto il maggior numero di voti, dalla medesima lista \u00e8 tratto, in base al numero di ordine progressivo con il quale i candidati sono elencati, il numero dei consiglieri spettanti secondo quanto precisato alla lettera b), con le seguenti modalit\u00e0: \n 1) l'assemblea procede a un'ulteriore votazione individuale su ogni singolo candidato; \n 2) i candidati sono ordinati sulla base del numero di voti da ciascuno di essi ottenuto dal pi\u00f9 alto al pi\u00f9 basso; \n 3) risultano eletti i candidati che abbiano ottenuto i maggiori suffragi, in ragione dei posti da assegnare; \n 4) in caso di parit\u00e0 tra candidati si procede in base all'ordine progressivo con il quale i medesimi sono elencati nella lista; \n b) se la lista del consiglio di amministrazione uscente risulta quella che ha riportato il maggior numero di voti in assemblea, i componenti del nuovo consiglio di amministrazione di competenza delle minoranze sono tratti dalle altre liste secondo le seguenti modalit\u00e0: \n 1) qualora il totale dei voti raccolti dalle altre liste, in numero non superiore a due in ordine di consensi raccolti in assemblea, sia non superiore al 20 per cento del totale dei voti espressi, le predette liste concorrono alla ripartizione dei posti in consiglio di amministrazione in proporzione ai voti da ciascuna riportati in assemblea e comunque per un ammontare complessivo non inferiore al 20 per cento del totale dei componenti dello stesso organo. I restanti posti in consiglio di amministrazione sono attribuiti alla lista che ha riportato il maggior numero di voti e i relativi candidati sono votati dall'assemblea con le modalit\u00e0 di cui alla lettera a); \n 2) qualora il totale dei voti raccolti in assemblea dalle altre liste, in numero non superiore a due in ordine di consensi raccolti, sia superiore al 20 per cento del totale dei voti espressi, i componenti del nuovo consiglio di amministrazione di competenza delle minoranze sono assegnati proporzionalmente ai voti ottenuti dalle liste di minoranza che hanno conseguito una percentuale di voti non inferiore al 3 per cento. Ai fini del computo del riparto dei consiglieri spettanti ai sensi del primo periodo, i voti delle liste che hanno conseguito una percentuale di voti inferiore al 3 per cento sono assegnati proporzionalmente ai voti ottenuti dalle liste di minoranza che hanno superato detta soglia; \n c) se la lista del consiglio di amministrazione uscente risulta l'unica ritualmente presentata, i consiglieri da eleggere sono tratti per intero dalla stessa. \n 4. Qualora la lista del consiglio di amministrazione uscente abbia concorso, in conformit\u00e0 al presente articolo, al riparto degli amministratori eletti risultando quella che ha riportato il maggior numero di voti in assemblea, lo statuto prevede che l'eventuale comitato endo-consiliare istituito in materia di controllo interno e gestione dei rischi sia nominato dal consiglio di amministrazione e presieduto da un amministratore indipendente individuato fra gli amministratori eletti che non siano stati tratti dalla lista del consiglio di amministrazione uscente\u00bb. \n\n\n\n2. La Commissione nazionale per le societ\u00e0 e la borsa (Consob) stabilisce con proprio regolamento disposizioni attuative delle disposizioni di cui all'articolo 147-ter.1 del testo unico di cui al decreto legislativo 24 febbraio 1998, n. 58, introdotto dal comma 1 del presente articolo, entro trenta giorni dalla data di entrata in vigore della presente legge. \n\n\n\n3. Gli emittenti provvedono all'adeguamento degli statuti in maniera da consentire l'applicazione delle disposizioni di cui al presente articolo a decorrere dalla prima assemblea convocata per una data successiva al 1\u00b0 gennaio 2025. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-12&atto.codiceRedazionale=24G00041&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:36:26.187351"}
{"text": "\n\n\nArt. 13\n Disposizioni in materia di voto plurimo\n\n\n1. All'articolo 2351, quarto comma, ultimo periodo, del codice civile, la parola: \u00abtre\u00bb \u00e8 sostituita dalla seguente: \u00abdieci\u00bb. \n\n\n\n Note all'art. 13: \n - Si riporta il testo dell'articolo 2351 del Codice civile, come modificato dalla presente legge: \n \u00abArt. 2351 (Diritto di voto). - Ogni azione attribuisce il diritto di voto. \n Salvo quanto previsto dalle leggi speciali, lo statuto pu\u00f2 prevedere la creazione di azioni senza diritto di voto, con diritto di voto limitato a particolari argomenti, con diritto di voto subordinato al verificarsi di particolari condizioni non meramente potestative. Il valore di tali azioni non pu\u00f2 complessivamente superare la met\u00e0 del capitale sociale. \n Lo statuto pu\u00f2 altres\u00ec prevedere che, in relazione alla quantit\u00e0 delle azioni possedute da uno stesso soggetto, il diritto di voto sia limitato a una misura massima o disporne scaglionamenti. \n Salvo quanto previsto dalle leggi speciali, lo statuto pu\u00f2 prevedere la creazione di azioni con diritto di voto plurimo anche per particolari argomenti o subordinato al verificarsi di particolari condizioni non meramente potestative. Ciascuna azione a voto plurimo pu\u00f2 avere fino a un massimo di dieci voti. \n Gli strumenti finanziari di cui agli articoli 2346, sesto comma, e 2349, secondo comma, possono essere dotati del diritto di voto su argomenti specificamente indicati e in particolare pu\u00f2 essere ad essi riservata, secondo modalit\u00e0 stabilite dallo statuto, la nomina di un componente indipendente del consiglio di amministrazione o del consiglio di sorveglianza o di un sindaco. Alle persone cos\u00ec nominate si applicano le medesime norme previste per gli altri componenti dell'organo cui partecipano.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-12&atto.codiceRedazionale=24G00041&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:36:30.281182"}
{"text": "\n\n\nArt. 14\n Disposizioni in materia di voto maggiorato\n\n\n\n\n1. Al testo unico di cui al decreto legislativo 24 febbraio 1998, n. 58, sono apportate le seguenti modificazioni: \n\na) all'articolo 106, dopo il comma 5 \u00e8 inserito il seguente: \n \u00ab5-bis. L'obbligo di offerta non sussiste se le soglie sono superate per effetto della maggiorazione dei diritti di voto conseguente a un'operazione di fusione, trasformazione transfrontaliera o scissione proporzionale realizzata ai sensi del decreto legislativo 2 marzo 2023, n. 19, laddove in ciascuno dei suddetti casi non vi sia una modifica del rapporto di controllo, diretto o indiretto, sulla societ\u00e0 risultante da dette operazioni\u00bb; \n\nb) l'articolo 127-quinquies \u00e8 sostituito dal seguente: \n \u00abArt. 127-quinquies (Maggiorazione del voto). - 1. Gli statuti possono disporre che sia attribuito voto maggiorato, fino a un massimo di due voti, per ciascuna azione appartenuta al medesimo soggetto per un periodo continuativo non inferiore a ventiquattro mesi a decorrere dalla data di iscrizione nell'elenco previsto dal comma 4. \n 2. Gli statuti possono altres\u00ec disporre l'attribuzione di un voto ulteriore alla scadenza di ogni periodo di dodici mesi, successivo alla maturazione del periodo di cui al comma 1, in cui l'azione sia appartenuta al medesimo soggetto iscritto nell'elenco previsto dal comma 4, fino a un massimo complessivo di dieci voti per azione. Per gli azionisti che hanno maturato la maggiorazione di cui al comma 1 e che sono iscritti nell'elenco previsto dal comma 4 alla data dell'iscrizione della delibera assembleare che modifica lo statuto ai sensi del presente comma, il periodo di maturazione ulteriore inizia a decorrere da tale data. \n 3. Gli statuti possono altres\u00ec prevedere che colui al quale spetta il diritto di voto possa irrevocabilmente rinunciare, in tutto o in parte, al voto maggiorato di cui al comma 1 o al comma 2. \n 4. Gli statuti stabiliscono le modalit\u00e0 per l'attribuzione del voto maggiorato previsto dai commi 1 e 2 e per l'accertamento dei relativi presupposti, prevedendo in ogni caso un apposito elenco. La Consob stabilisce con proprio regolamento le disposizioni di attuazione del presente articolo al fine di assicurare la trasparenza degli assetti proprietari e l'osservanza delle disposizioni del titolo II, capo II, sezione II, della presente parte. Restano fermi gli obblighi di comunicazione previsti in capo ai titolari di partecipazioni rilevanti. \n 5. La cessione dell'azione a titolo oneroso o gratuito ovvero la cessione diretta o indiretta di partecipazioni di controllo in societ\u00e0 o enti che detengono azioni a voto maggiorato previsto dai commi 1 e 2 in misura superiore alla soglia prevista dall'articolo 120, comma 2, comporta la perdita della maggiorazione del voto. Se lo statuto non dispone diversamente, il diritto di voto maggiorato: \n a) \u00e8 conservato in caso di successione per causa di morte nonch\u00e9 in caso di fusione e scissione del titolare delle azioni; \n b) si estende alle azioni di nuova emissione in caso di aumento di capitale ai sensi dell'articolo 2442 del codice civile. \n 6. Il progetto di fusione o di scissione di una societ\u00e0 il cui statuto prevede la maggiorazione del voto di cui ai commi 1 e 2 pu\u00f2 prevedere che il diritto di voto maggiorato spetti anche alle azioni spettanti in cambio di quelle a cui \u00e8 attribuito voto maggiorato.\nTale previsione trova applicazione anche nel caso di un'operazione di fusione, scissione o trasformazione transfrontaliera ai sensi del decreto legislativo 2 marzo 2023, n. 19. Lo statuto pu\u00f2 prevedere che la maggiorazione del voto si estenda proporzionalmente alle azioni emesse in esecuzione di un aumento di capitale mediante nuovi conferimenti. \n 7. Le azioni cui si applica il beneficio previsto dai commi 1 e 2 non costituiscono una categoria speciale di azioni ai sensi dell'articolo 2348 del codice civile. \n 8. La maggiorazione del voto ai sensi del comma 1 non attribuisce il diritto di recesso, mentre la maggiorazione del voto ai sensi del comma 2 attribuisce il diritto di recesso ai sensi dell'articolo 2437 del codice civile. \n 9. Qualora le deliberazioni di modifica dello statuto di cui al comma 8 siano adottate nel corso del procedimento di quotazione in un mercato regolamentato delle azioni di una societ\u00e0 non risultante da una fusione che coinvolga una societ\u00e0 con azioni quotate, la relativa clausola pu\u00f2 prevedere che ai fini del possesso continuativo previsto dai commi 1 e 2 sia computato anche il possesso anteriore alla data di iscrizione nell'elenco previsto dal comma 4. \n 10. Se lo statuto non dispone diversamente, la maggiorazione del diritto di voto si computa anche per la determinazione dei quorum costitutivi e deliberativi che fanno riferimento ad aliquote del capitale sociale. La maggiorazione non ha effetto sui diritti, diversi dal voto, spettanti in forza del possesso di determinate aliquote di capitale. \n 11. Nei casi di fusione, scissione o trasformazione transfrontaliera ai sensi del decreto legislativo 2 marzo 2023, n. 19, o ai sensi dell'articolo 25, comma 3, della legge 31 maggio 1995, n. 218, se la societ\u00e0 risultante da dette operazioni \u00e8 una societ\u00e0 con azioni quotate o in corso di quotazione, lo statuto pu\u00f2 prevedere che, ai fini del computo del periodo continuativo previsto al comma 1, rilevi anche il periodo di titolarit\u00e0 ininterrotta prima dell'iscrizione nell'elenco previsto dal comma 4 di azioni con diritto di voto della societ\u00e0 incorporata, scissa o soggetta a trasformazione comprovato dall'attestazione rilasciata da un intermediario autorizzato ovvero con altri mezzi idonei ai sensi dell'ordinamento dello Stato che disciplina la societ\u00e0 incorporata, scissa o soggetta a trasformazione\u00bb. \n\n\n\n\n Note all'art. 14: \n - Si riporta il testo dell'articolo 106 del citato decreto legislativo 24 febbraio 1998, n. 58, come modificato dalla presente legge: \n \u00abArt. 106 (Offerta pubblica di acquisto totalitaria).\n - 1. Chiunque, a seguito di acquisti ovvero di maggiorazione dei diritti di voto, venga a detenere una partecipazione superiore alla soglia del trenta per cento ovvero a disporre di diritti di voto in misura superiore al trenta per cento dei medesimi promuove un'offerta pubblica di acquisto rivolta a tutti i possessori di titoli sulla totalit\u00e0 dei titoli ammessi alla negoziazione in un mercato regolamentato in loro possesso. \n 1-bis. Nelle societ\u00e0 diverse dalle PMI l'offerta di cui al comma 1 \u00e8 promossa anche da chiunque, a seguito di acquisti, venga a detenere una partecipazione superiore alla soglia del venticinque per cento in assenza di altro socio che detenga una partecipazione pi\u00f9 elevata. \n 1-ter. Gli statuti delle PMI possono prevedere una soglia diversa da quella indicata nel comma 1, comunque non inferiore al venticinque per cento n\u00e9 superiore al quaranta per cento. Se la modifica dello statuto interviene dopo l'inizio delle negoziazioni dei titoli in un mercato regolamentato, i soci che non hanno concorso alla relativa deliberazione hanno diritto di recedere per tutti o parte dei loro titoli; si applicano gli articoli 2437-bis, 2437-ter e 2437-quater del codice civile. \n 2. Per ciascuna categoria di titoli, l'offerta \u00e8 promossa entro venti giorni a un prezzo non inferiore a quello pi\u00f9 elevato pagato dall'offerente e da persone che agiscono di concerto con il medesimo, nei dodici mesi anteriori alla comunicazione di cui all'articolo 102, comma 1, per acquisti di titoli della medesima categoria. Qualora non siano stati effettuati acquisti a titolo oneroso di titoli della medesima categoria nel periodo indicato, l'offerta \u00e8 promossa per tale categoria di titoli ad un prezzo non inferiore a quello medio ponderato di mercato degli ultimi dodici mesi o del minor periodo disponibile.\n Il medesimo prezzo si applica, in mancanza di acquisti a un prezzo pi\u00f9 elevato, in caso di superamento della soglia relativa ai diritti di voto per effetto della maggiorazione ai sensi dell'articolo 127-quinquies. \n 2-bis. Il corrispettivo dell'offerta pu\u00f2 essere costituito in tutto o in parte da titoli. Nel caso in cui i titoli offerti quale corrispettivo dell'offerta non siano ammessi alla negoziazione su di un mercato regolamentato in uno Stato comunitario ovvero l'offerente o le persone che agiscono di concerto con questi, abbia acquistato verso un corrispettivo in denaro, nel periodo di cui al comma 2 e fino alla chiusura dell'offerta, titoli che conferiscono almeno il cinque per cento dei diritti di voto esercitabili nell'assemblea della societ\u00e0 i cui titoli sono oggetto di offerta, l'offerente deve proporre ai destinatari dell'offerta, almeno in alternativa al corrispettivo in titoli, un corrispettivo in contanti. \n 3. La Consob disciplina con regolamento le ipotesi in cui: \n a) la partecipazione indicata nei commi 1, 1-bis e 1-ter \u00e8 acquisita mediante l'acquisto di partecipazioni o la maggiorazione dei diritti di voto, in societ\u00e0 il cui patrimonio \u00e8 prevalentemente costituito da titoli emessi da altra societ\u00e0 di cui all'articolo 105, comma 1; \n b) l'obbligo di offerta consegue ad acquisti superiori al cinque per cento o alla maggiorazione dei diritti di voto in misura superiore al cinque per cento dei medesimi, da parte di coloro che gi\u00e0 detengono la partecipazione indicata nei commi 1 e 1-ter senza detenere la maggioranza dei diritti di voto nell'assemblea ordinaria; \n c) l'offerta, previo provvedimento motivato della Consob, \u00e8 promossa ad un prezzo inferiore a quello pi\u00f9 elevato pagato, fissando i criteri per determinare tale prezzo e purch\u00e9 ricorra una delle seguenti circostanze: \n 1) i prezzi di mercato siano stati influenzati da eventi eccezionali o vi sia il fondato sospetto che siano stati oggetto di manipolazione; \n 2) il prezzo pi\u00f9 elevato pagato dall'offerente o dalle persone che agiscono di concerto con il medesimo nel periodo di cui al comma 2 sia il prezzo di operazioni di compravendita sui titoli oggetto dell'offerta effettuate a condizioni di mercato e nell'ambito della gestione ordinaria della propria attivit\u00e0 caratteristica ovvero sia il prezzo di operazioni di compravendita che avrebbero beneficiato di una delle esenzioni di cui al comma 5; \n d) l'offerta, previo provvedimento motivato della Consob, \u00e8 promossa ad un prezzo superiore a quello pi\u00f9 elevato pagato purch\u00e9 ci\u00f2 sia necessario per la tutela degli investitori e ricorra almeno una delle seguenti circostanze: \n 1) l'offerente o le persone che agiscono di concerto con il medesimo abbiano pattuito l'acquisto di titoli ad un prezzo pi\u00f9 elevato di quello pagato per l'acquisto di titoli della medesima categoria; \n 2) vi sia stata collusione tra l'offerente o le persone che agiscono di concerto con il medesimo e uno o pi\u00f9 venditori; \n 3) \n 4) vi sia il fondato sospetto che i prezzi di mercato siano stati oggetto di manipolazione. \n 3-bis. La Consob, tenuto conto delle caratteristiche degli strumenti finanziari emessi, pu\u00f2 stabilire con regolamento le ipotesi in cui l'obbligo di offerta consegue ad acquisti che determinino la detenzione congiunta di titoli e altri strumenti finanziari con diritto di voto sugli argomenti indicati nell'articolo 105, in misura tale da attribuire un potere complessivo di voto equivalente a quella di chi detenga la partecipazione indicata nei commi 1, 1-bis e 1-ter. \n 3-ter. I provvedimenti di cui alle lettere c) e d) del comma 3 sono resi pubblici con le modalit\u00e0 indicate nel regolamento di cui all'articolo 103, comma 4, lettera f). \n 3-quater. L'obbligo di offerta previsto dal comma 3, lettera b), non si applica alle PMI, a condizione che ci\u00f2 sia previsto dallo statuto, sino alla data dell'assemblea convocata per approvare il bilancio relativo al quinto esercizio successivo alla quotazione. \n 4. L'obbligo di offerta non sussiste se la partecipazione indicata nei commi 1, 1-bis e 1-ter \u00e8 detenuta a seguito di un'offerta pubblica di acquisto o di scambio rivolta a tutti i possessori di titoli per la totalit\u00e0 dei titoli in loro possesso, purch\u00e9, nel caso di offerta pubblica di scambio, siano offerti titoli quotati in un mercato regolamentato di uno Stato comunitario o sia offerto come alternativa un corrispettivo in contanti. \n 5. La Consob stabilisce con regolamento i casi in cui il superamento della partecipazione indicata nei commi 1, 1-bis e 1-ter o nel comma 3, lettera b), non comporta l'obbligo di offerta ove sia realizzato in presenza di uno o pi\u00f9 soci che detengono il controllo o sia determinato da: \n a) operazioni dirette al salvataggio di societ\u00e0 in crisi; \n b) trasferimento dei titoli previsti dall'articolo 105 tra soggetti legati da rilevanti rapporti di partecipazione; \n c) cause indipendenti dalla volont\u00e0 dell'acquirente; \n d) operazioni ovvero superamenti della soglia di carattere temporaneo; \n e) operazioni di fusione o di scissione; \n f) acquisti a titolo gratuito. \n 5-bis. L'obbligo di offerta non sussiste se le soglie sono superate per effetto della maggiorazione dei diritti di voto conseguente a un'operazione di fusione, trasformazione transfrontaliera o scissione proporzionale realizzata ai sensi del decreto legislativo 2 marzo 2023, n. 19, laddove in ciascuno dei suddetti casi non vi sia una modifica del rapporto di controllo, diretto o indiretto, sulla societ\u00e0 risultante da dette operazioni. \n 6. La Consob pu\u00f2, con provvedimento motivato, disporre che il superamento della partecipazione indicata nei commi 1, 1-bis e 1-ter o nel comma 3, lettera b), non comporta obbligo di offerta con riguardo a casi riconducibili alle ipotesi di cui al comma 5, ma non espressamente previsti nel regolamento approvato ai sensi del medesimo comma.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-12&atto.codiceRedazionale=24G00041&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:36:34.375784"}
{"text": "\n\n\nArt. 15\nDisposizioni in materia di enti di cui al decreto legislativo 30 giugno 1994, n. 509, e al decreto legislativo 10 febbraio 1996, n. 103\n\n\n1. All'articolo 6, comma 2-quater, lettera d), numero 1), del testo unico di cui al decreto legislativo 24 febbraio 1998, n. 58, dopo le parole: \u00abi fondi pensione,\u00bb sono inserite le seguenti: \u00abgli enti di cui al decreto legislativo 30 giugno 1994, n. 509, e al decreto legislativo 10 febbraio 1996, n. 103,\u00bb. \n\n\n\n Note all'art. 15: \n - Si riporta il testo dell'articolo 6, comma 2-quater del citato decreto legislativo 24 febbraio 1998, n. 58, come modificato dalla presente legge: \n \u00abArt. 6 (Poteri regolamentari). - 1.-2-ter (omissis). \n 2-quater. La Consob, sentita la Banca d'Italia, individua con regolamento: \n a); \n b) le condizioni alle quali i soggetti abilitati non sono obbligati a osservare le disposizioni regolamentari di cui al comma 2, lettera b), numero 1), quando prestano i servizi di cui all'articolo 1, comma 5, lettere b) ed e); \n c) la disciplina specifica di condotta applicabile ai rapporti tra soggetti abilitati e clienti professionali; \n d) le norme di condotta che non si applicano ai rapporti fra soggetti abilitati che prestano i servizi di cui all'articolo 1, comma 5, lettere a), b) ed e), e controparti qualificate, intendendosi per tali: \n 1) le Sim, le imprese di investimento UE, le banche, le imprese di assicurazione, gli Oicr, i gestori, i fondi pensione, gli enti di cui al decreto legislativo 30 giugno 1994, n. 509, e al decreto legislativo 10 febbraio 1996, n. 103, gli intermediari finanziari iscritti nell'albo previsto dall'articolo 106 del Testo Unico bancario, le societ\u00e0 di cui all'articolo 18 del Testo Unico bancario, gli istituti di moneta elettronica, le fondazioni bancarie, i Governi nazionali e i loro corrispondenti uffici, compresi gli organismi pubblici incaricati di gestire il debito pubblico, le banche centrali e le organizzazioni sovranazionali a carattere pubblico; \n 2) le altre categorie di soggetti privati individuati con regolamento dalla Consob, sentita Banca d'Italia, nel rispetto dei criteri di cui alla direttiva 2014/65/UE e alle relative misure di esecuzione; \n 3) le categorie corrispondenti a quelle dei numeri 1) e 2) di soggetti di paesi non appartenenti all'Unione europea. \n (omissis).\u00bb. \n - Per completezza di informazione, il decreto legislativo 30 giugno 1994, n. 509 (Attuazione della delega conferita dall'art. 1, comma 32, della legge 24 dicembre 1993, n. 537, in materia di trasformazione in persone giuridiche private di enti gestori di forme obbligatorie di previdenza e assistenza) \u00e8 pubblicato nella Gazzetta Ufficiale del 23 agosto 1994, n. 196. \n - Per completezza di informazione, il decreto legislativo 10 febbraio 1996, n. 103 (Attuazione della delega conferita dall'art. 2, comma 25, della legge 8 agosto 1995, n. 335, in materia di tutela previdenziale obbligatoria dei soggetti che svolgono attivit\u00e0 autonoma di libera professione) \u00e8 pubblicato nella Gazzetta Ufficiale del 2 marzo 1996, n. 52, S.O. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-12&atto.codiceRedazionale=24G00041&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:36:38.471540"}
{"text": "\n\n\nArt. 16\nSemplificazione del regime di vigilanza sulle Sicav e Sicaf eterogestite\n\n\n\n\n1. Al testo unico di cui al decreto legislativo 24 febbraio 1998, n. 58, sono apportate le seguenti modificazioni: \n\na) all'articolo 1, comma 1: \n 1) alla lettera i), dopo le parole: \u00abproprie azioni\u00bb sono aggiunte le seguenti: \u00abe che gestisce direttamente il proprio patrimonio\u00bb; \n 2) dopo la lettera i) \u00e8 inserita la seguente: \n \u00abi.1) \"societ\u00e0 di investimento a capitale variabile in gestione esterna\" (Sicav in gestione esterna): l'Oicr aperto costituito in forma di societ\u00e0 per azioni a capitale variabile con sede legale e direzione generale in Italia avente per oggetto esclusivo l'investimento collettivo del patrimonio raccolto mediante l'offerta di proprie azioni e che designa come gestore esterno una Sgr o una societ\u00e0 di gestione UE o un GEFIA UE secondo quanto previsto dall'articolo 38\u00bb; \n 3) alla lettera i-bis), dopo le parole: \u00abstrumenti finanziari partecipativi\u00bb sono aggiunte le seguenti: \u00abe che gestisce direttamente il proprio patrimonio\u00bb; \n 4) dopo la lettera i-bis) \u00e8 inserita la seguente: \n \u00abi-bis.1) \"societ\u00e0 di investimento a capitale fisso in gestione esterna\" (Sicaf in gestione esterna): l'Oicr chiuso costituito in forma di societ\u00e0 per azioni a capitale fisso con sede legale e direzione generale in Italia avente per oggetto esclusivo l'investimento collettivo del patrimonio raccolto mediante l'offerta di proprie azioni e di altri strumenti finanziari partecipativi e che designa come gestore esterno una Sgr o un GEFIA UE secondo quanto previsto dall'articolo 38\u00bb; \n 5) alla lettera i-quater), alinea, le parole: \u00abche gestisce direttamente il proprio patrimonio\u00bb sono soppresse; \n 6) alla lettera l), le parole: \u00able Sicav e le Sicaf\u00bb sono sostituite dalle seguenti: \u00able Sicav in gestione esterna, le Sicaf e le Sicaf in gestione esterna\u00bb; \n 7) alla lettera m), le parole: \u00abe la Sicav\u00bb sono sostituite dalle seguenti: \u00ab, la Sicav e la Sicav in gestione esterna\u00bb; \n 8) alla lettera m-ter), le parole: \u00abe la Sicaf\u00bb sono sostituite dalle seguenti: \u00ab, la Sicav in gestione esterna, la Sicaf e la Sicaf in gestione esterna\u00bb; \n 9) alla lettera q-bis), le parole: \u00abe la Sicaf che gestiscono direttamente i propri patrimoni\u00bb sono sostituite dalle seguenti: \u00ab, la Sicaf\u00bb; \n 10) alla lettera q-quinquies), le parole: \u00abe le azioni e altri strumenti finanziari partecipativi di Sicaf\u00bb sono sostituite dalle seguenti: \u00abe di Sicav in gestione esterna, le azioni e altri strumenti partecipativi di Sicaf e di Sicaf in gestione esterna\u00bb; \n\nb) all'articolo 35-bis: \n 1) al comma 6, dopo le parole: \u00abda quello degli altri comparti\u00bb sono inserite le seguenti: \u00ab; delle obbligazioni contratte per conto del singolo comparto, la Sicav o la Sicaf risponde esclusivamente con il patrimonio del comparto medesimo. Sul patrimonio del singolo comparto non sono ammesse azioni dei creditori della societ\u00e0 o nell'interesse della stessa, n\u00e9 azioni dei creditori del depositario o del sub depositario o nell'interesse degli stessi; del pari, sul patrimonio della Sicav o Sicaf non sono ammesse azioni dei creditori del depositario o del sub depositario o nell'interesse degli stessi.\nGli atti compiuti in relazione alla gestione di un singolo comparto debbono recare espressa menzione del comparto; in mancanza la Sicav o la Sicaf ne risponde anche con il suo patrimonio generale\u00bb; \n 2) dopo il comma 6 sono aggiunti i seguenti: \n \u00ab6-bis. Ciascun comparto di Sicav e Sicaf costituisce a ogni effetto un Oicr. \n 6-ter. La distribuzione dei proventi relativi al singolo comparto pu\u00f2 avvenire anche in assenza di utili complessivi della societ\u00e0; le perdite relative ad un comparto sono imputate esclusivamente al patrimonio del medesimo comparto e nei limiti dell'ammontare dello stesso. \n 6-quater. Qualora le attivit\u00e0 della Sicav e della Sicaf eterogestite o del comparto, nel caso di Sicav e Sicaf multicomparto, non consentano di soddisfare le rispettive obbligazioni e non sussistano ragionevoli prospettive che tale situazione possa essere superata, si applica il comma 6-bis dell'articolo 57\u00bb; \n\nc) all'articolo 35-quinquies, comma 5, dopo le parole: \u00abgli articoli 2349, 2350, commi secondo e terzo,\u00bb sono inserite le seguenti: \u00ab2351, secondo comma, ultimo periodo,\u00bb; \n\nd) all'articolo 35-decies, comma 1, alinea, le parole: \u00abche gestiscono i propri patrimoni\u00bb sono soppresse; \n\ne) l'articolo 38 \u00e8 sostituito dal seguente: \n \u00abArt. 38 (Sicav e Sicaf che designano un gestore esterno). - 1.\nLe Sicav e Sicaf in gestione esterna rispettano le seguenti condizioni: \n a) adottano la forma di societ\u00e0 per azioni; \n b) la sede legale e la direzione generale della societ\u00e0 sono situate nel territorio della Repubblica; \n c) dispongono di un capitale sociale almeno pari a quello previsto dall'articolo 2327 del codice civile; \n d) lo statuto prevede: \n 1) per le Sicav, come oggetto sociale esclusivo, l'investimento collettivo del patrimonio raccolto mediante offerta al pubblico delle proprie azioni; per le Sicaf, come oggetto sociale esclusivo, l'investimento collettivo del patrimonio raccolto mediante offerta al pubblico delle proprie azioni e degli altri strumenti finanziari partecipativi previsti dallo statuto stesso; \n 2) con riferimento all'intero patrimonio raccolto, l'affidamento della prestazione delle attivit\u00e0 di cui all'articolo 33 a un gestore esterno e l'indicazione della societ\u00e0 designata; \n e) definiscono procedure idonee ad assicurare la continuit\u00e0 della gestione in caso di sostituzione del gestore esterno; \n f) stipulano accordi con il gestore esterno per consentire al consiglio di amministrazione della societ\u00e0 di disporre dei documenti e delle informazioni necessari a verificare il corretto adempimento degli obblighi del gestore nonch\u00e9 per definire la tempistica e le modalit\u00e0 di trasmissione di tali documenti e informazioni; \n g) la stipula di un accordo tra il gestore esterno, se diverso da una Sgr, e il depositario che assicura a quest'ultimo la disponibilit\u00e0 delle informazioni necessarie per lo svolgimento dei propri compiti, secondo quanto previsto negli articoli 41-bis, comma 3, lettera c), e 41-ter, comma 2, lettera b). \n 2. La denominazione sociale della Sicav in gestione esterna contiene l'indicazione di societ\u00e0 di investimento per azioni a capitale variabile in gestione esterna. La denominazione sociale della Sicaf in gestione esterna contiene l'indicazione di societ\u00e0 di investimento per azioni a capitale fisso in gestione esterna. Tali denominazioni risultano in tutti i documenti della societ\u00e0. Alle Sicav e Sicaf in gestione esterna non si applicano gli articoli 2333, 2334, 2335 e 2336 del codice civile; per le Sicav in gestione esterna non sono ammessi i conferimenti in natura. \n 3. Nel caso di Sicav e Sicaf multicomparto in gestione esterna, ciascun comparto costituisce patrimonio autonomo, distinto a tutti gli effetti da quello degli altri comparti. Il patrimonio di una medesima Sicav in gestione esterna pu\u00f2 essere suddiviso in comparti costituiti esclusivamente da FIA o da OICVM. \n 4. In caso di scioglimento del contratto o di liquidazione del gestore esterno, il consiglio di amministrazione della Sicav o Sicaf in gestione esterna provvede a convocare tempestivamente l'assemblea dei soci per deliberare sulla sostituzione del gestore. Se entro due mesi dal verificarsi di una delle cause di cui al periodo precedente non \u00e8 stata disposta la sostituzione del gestore esterno, la societ\u00e0 si scioglie. \n 5. Si applicano gli articoli 35-quater, 35-quinquies, 35-sexies, 35-septies, 35-octies e 35-novies. \n 6. Il gestore esterno \u00e8 responsabile del rispetto da parte delle Sicav e Sicaf gestite delle disposizioni loro applicabili ai sensi del presente decreto. \n 7. Al fine di verificare il rispetto del comma 6, la Banca d'Italia e la Consob possono, nell'ambito delle relative competenze e in armonia con le disposizioni dell'Unione europea, chiedere informazioni al gestore esterno sulle Sicav e Sicaf gestite nonch\u00e9 effettuare ispezioni e richiedere l'esibizione dei documenti e il compimento degli atti ritenuti necessari presso tali societ\u00e0. \n 8. Nel caso delle Sicav e Sicaf in gestione esterna non riservate, l'avvio dell'operativit\u00e0 \u00e8 subordinato all'approvazione dello statuto dalla Banca d'Italia su istanza del gestore esterno. La Banca d'Italia attesta la conformit\u00e0 dello statuto alle prescrizioni di legge e di regolamento e ai criteri generali e al contenuto minimo dello statuto dalla stessa predeterminati e accerta che la situazione tecnica od organizzativa del gestore esterno designato assicuri la capacit\u00e0 di quest'ultimo di gestire il patrimonio della Sicav o Sicaf nell'interesse degli investitori. \n 9. Il gestore esterno trasmette alla Banca d'Italia gli statuti delle Sicav e Sicaf in gestione esterna riservate e le relative modificazioni entro dieci giorni dagli adempimenti previsti dagli articoli 2330 e 2436 del codice civile\u00bb; \n\nf) all'articolo 57, dopo il comma 6-bis.1 \u00e8 inserito il seguente: \n \u00ab6-bis.2. La procedura disciplinata dal comma 6-bis trova applicazione anche nei confronti delle Sicav e Sicaf in gestione esterna o dei relativi comparti, intendendosi le suddette disposizioni riferite alle Sicav e Sicaf in gestione esterna o ai relativi comparti in luogo dei fondi o dei comparti, e al gestore esterno designato ai sensi dell'articolo 38 in luogo della Sgr\u00bb. \n\n\n\n\n2. Le modifiche recate dal presente articolo si applicano a tutti i procedimenti relativi a Sicav e Sicaf in gestione esterna in corso alla data di entrata in vigore della presente legge. \n\n\n\n3. La Banca d'Italia dispone la cancellazione di tutte le Sicav e Sicaf in gestione esterna dall'albo di cui all'articolo 35-ter del testo unico di cui al decreto legislativo 24 febbraio 1998, n. 58, entro sei mesi dalla data di entrata in vigore della presente legge. \n\n\n\n4. Le Sicav e Sicaf in gestione esterna costituite prima della data di entrata in vigore della presente legge si adeguano alle nuove disposizioni entro dodici mesi dalla medesima data di entrata in vigore. \n\n\n\n Note all'art. 16: \n - Si riporta il testo degli articoli 1, comma 1, 35-bis, 35-quinquies, 35-decies, 57 del citato decreto legislativo 24 febbraio 1998, n. 58, come modificato dalla presente legge: \n \u00abArt. 1 (Definizioni). - 1. Nel presente decreto legislativo si intendono per: \n a) \"legge fallimentare\": il regio decreto 16 marzo 1942, n. 267 e successive modificazioni; \n b) \"Testo Unico bancario\" (T.U. bancario): il decreto legislativo 1\u00b0 settembre 1993, n. 385 e successive modificazioni; \n c) \"CONSOB\": la Commissione nazionale per le societ\u00e0 e la borsa; \n c-bis) \"COVIP\": la Commissione di vigilanza sui fondi pensione; \n d) \"IVASS\": L'Istituto per la Vigilanza sulle Assicurazioni; \n d-bis) \"SEVIF\": il Sistema europeo di vigilanza finanziaria composto dalle seguenti parti: \n 1) \"ABE\": Autorit\u00e0 bancaria europea, istituita con regolamento (UE) n. 1093/2010; \n 2) \"AEAP\": Autorit\u00e0 europea delle assicurazioni e delle pensioni aziendali e professionali, istituita con regolamento (UE) n. 1094/2010; \n 3) \"AESFEM\": Autorit\u00e0 europea degli strumenti finanziari e dei mercati, istituita con regolamento (UE) n. 1095/2010; \n 4) \"Comitato congiunto\": il Comitato congiunto delle Autorit\u00e0 europee di vigilanza, previsto dall'articolo 54 del regolamento (UE) n. 1093/2010, del regolamento (UE) n. 1094/2010, del regolamento (UE) n. 1095/2010; \n 5) \"CERS\": Comitato europeo per il rischio sistemico, istituito dal regolamento (UE) n. 1092/2010; \n 6) \"Autorit\u00e0 di vigilanza degli Stati membri\": le autorit\u00e0 competenti o di vigilanza degli Stati membri specificate negli atti dell'Unione di cui all'articolo 1, paragrafo 2, del regolamento (UE) n. 1093/2010, del regolamento (UE) n. 1094/2010 e del regolamento (UE) n. 1095/2010; \n d-ter) \"UE\": l'Unione europea; \n d-ter.1) \"Meccanismo di Vigilanza Unico (MVU)\": il sistema di vigilanza finanziaria composto dalla Banca Centrale Europea e dalle autorit\u00e0 nazionali competenti degli Stati membri che vi partecipano; \n d-ter.2) \"Meccanismo di Risoluzione Unico (MRU)\": il sistema di risoluzione istituito ai sensi del Regolamento (UE) 806/2014, composto dal Comitato di Risoluzione Unico e dalle autorit\u00e0 nazionali di risoluzione degli Stati membri che vi partecipano; \n d-quater) \"impresa di investimento\": l'impresa la cui occupazione o attivit\u00e0 abituale consiste nel prestare uno o pi\u00f9 servizi di investimento a terzi e/o nell'effettuare una o pi\u00f9 attivit\u00e0 di investimento a titolo professionale; \n d-quinquies) \"banca\": la banca come definita dall'articolo 1, comma 1, lettera b), del Testo unico bancario; \n d-sexies) \"banca dell'Unione europea\" o \"banca UE\": la banca avente sede legale e amministrazione centrale in un medesimo Stato dell'Unione europea diverso dall'Italia; \n e) \"societ\u00e0 di intermediazione mobiliare\" (Sim): l'impresa di investimento avente forma di persona giuridica con sede legale e direzione generale in Italia, diversa dalle banche e dagli intermediari finanziari iscritti nell'albo previsto dall'articolo 106 del T.U. bancario, autorizzata a svolgere servizi o attivit\u00e0 di investimento; \n e-bis) \"Sim di classe 1\": la Sim che soddisfa i requisiti previsti dall'articolo 4, paragrafo 1, punto 1), lettera b), del regolamento (UE) n. 575/2013; \n e-ter) \"Sim di classe 1-minus\": la Sim che soddisfa i requisiti previsti dall'articolo 1, paragrafo 2, lettere a) o b), del regolamento (UE) 2019/2033, o la Sim destinataria di una decisione dell'autorit\u00e0 competente ai sensi dell'articolo 7-undecies, commi 3 o 4; \n f) \"impresa di investimento dell'Unione europea\" o \"impresa di investimento UE\": l'impresa di investimento, diversa dalla banca, autorizzata a svolgere servizi o attivit\u00e0 di investimento, avente sede legale e direzione generale in un medesimo Stato dell'Unione europea, diverso dall'Italia; \n g) \"impresa di paesi terzi\": l'impresa che non ha la propria sede legale o direzione generale nell'Unione europea, la cui attivit\u00e0 \u00e8 corrispondente a quella di un'impresa di investimento UE o di una banca UE che presta servizi o attivit\u00e0 di investimento; \n h) \n i) \"societ\u00e0 di investimento a capitale variabile\" (Sicav): l'Oicr aperto costituito in forma di societ\u00e0 per azioni a capitale variabile con sede legale e direzione generale in Italia avente per oggetto esclusivo l'investimento collettivo del patrimonio raccolto mediante l'offerta di proprie azioni e che gestisce direttamente il proprio patrimonio; \n i.1) \"societ\u00e0 di investimento a capitale variabile in gestione esterna\" (Sicav in gestione esterna): l'Oicr aperto costituito in forma di societ\u00e0 per azioni a capitale variabile con sede legale e direzione generale in Italia avente per oggetto esclusivo l'investimento collettivo del patrimonio raccolto mediante l'offerta di proprie azioni e che designa come gestore esterno una Sgr o una societ\u00e0 di gestione UE o un GEFIA UE secondo quanto previsto dall'articolo 38; \n i-bis) \"societ\u00e0 di investimento a capitale fisso\" (Sicaf): l'Oicr chiuso costituito in forma di societ\u00e0 per azioni a capitale fisso con sede legale e direzione generale in Italia avente per oggetto esclusivo l'investimento collettivo del patrimonio raccolto mediante l'offerta di proprie azioni e di altri strumenti finanziari partecipativi e che gestisce direttamente il proprio patrimonio; \n i-bis.1) \"societ\u00e0 di investimento a capitale fisso in gestione esterna\" (Sicaf in gestione esterna): l'Oicr chiuso costituito in forma di societ\u00e0 per azioni a capitale fisso con sede legale e direzione generale in Italia avente per oggetto esclusivo l'investimento collettivo del patrimonio raccolto mediante l'offerta di proprie azioni e di altri strumenti finanziari partecipativi e che designa come gestore esterno una Sgr o un GEFIA UE secondo quanto previsto dall'articolo 38; \n i-ter) \"personale\": i dipendenti e coloro che comunque operano sulla base di rapporti che ne determinano l'inserimento nell'organizzazione aziendale, anche in forma diversa dal rapporto di lavoro subordinato; \n i-quater) societ\u00e0 di investimento semplice (SiS): il FIA italiano costituito in forma di Sicaf e che rispetta tutte le seguenti condizioni: \n 1) il patrimonio netto non eccede euro 25 milioni; \n 2) ha per oggetto esclusivo l'investimento diretto del patrimonio raccolto in PMI non quotate su mercati regolamentati di cui all'articolo 2 paragrafo 1, lettera f), primo alinea, del regolamento (UE) 2017/1129 del Parlamento europeo e del Consiglio del 14 giugno 2017 che si trovano nella fase di sperimentazione, di costituzione e di avvio dell'attivit\u00e0, in deroga all'articolo 35-bis, comma 1, lettera f); \n 3) non ricorre alla leva finanziaria; \n 4) dispone di un capitale sociale almeno pari a quello previsto dall'articolo 2327 del codice civile, in deroga all'articolo 35-bis, comma 1, lettera c); \n j) \"fondo comune di investimento\": l'Oicr costituito in forma di patrimonio autonomo, suddiviso in quote, istituito e gestito da un gestore; \n k) \"Organismo di investimento collettivo del risparmio\" (Oicr): l'organismo istituito per la prestazione del servizio di gestione collettiva del risparmio, il cui patrimonio \u00e8 raccolto tra una pluralit\u00e0 di investitori mediante l'emissione e l'offerta di quote o azioni, gestito in monte nell'interesse degli investitori e in autonomia dai medesimi nonch\u00e9 investito in strumenti finanziari, crediti, inclusi quelli erogati, a favore di soggetti diversi dai consumatori, a valere sul patrimonio dell'OICR, partecipazioni o altri beni mobili o immobili, in base a una politica di investimento predeterminata; \n k-bis) \"Oicr aperto\": l'Oicr i cui partecipanti hanno il diritto di chiedere il rimborso delle quote o azioni a valere sul patrimonio dello stesso, secondo le modalit\u00e0 e con la frequenza previste dal regolamento, dallo statuto e dalla documentazione d'offerta dell'Oicr; \n k-ter) \"Oicr chiuso\": l'Oicr diverso da quello aperto; \n l) \"Oicr italiani\": i fondi comuni d'investimento, le Sicav in gestione esterna, le Sicaf e le Sicaf in gestione esterna; \n m) \"Organismi di investimento collettivo in valori mobiliari italiani\" (OICVM italiani): il fondo comune di investimento, la Sicav e la Sicav in gestione esterna rientranti nell'ambito di applicazione della direttiva 2009/65/CE; \n m-bis) \"Organismi di investimento collettivo in valori mobiliari UE\" (OICVM UE): gli Oicr rientranti nell'ambito di applicazione della direttiva 2009/65/CE, costituiti in uno Stato dell'UE diverso dall'Italia; \n m-ter) \"Oicr alternativo italiano\" (FIA italiano): il fondo comune di investimento, la Sicav, la Sicav in gestione esterna, la Sicaf e la Sicaf in gestione esterna rientranti nell'ambito di applicazione della direttiva 2011/61/UE; \n m-quater) \"FIA italiano riservato\": il FIA italiano la cui partecipazione \u00e8 riservata a investitori professionali e alle categorie di investitori individuate dal regolamento di cui all'articolo 39; \n m-quinquies) \"Oicr alternativi UE (FIA UE)\": gli Oicr rientranti nell'ambito di applicazione della direttiva 2011/61/UE, costituiti in uno Stato dell'UE diverso dall'Italia; \n m-sexies) \"Oicr alternativi non UE (FIA non UE)\": gli Oicr rientranti nell'ambito di applicazione della direttiva 2011/61/UE, costituiti in uno Stato non appartenente all'UE; \n m-septies) \"fondo europeo per il venture capital\" (EuVECA): l'Oicr rientrante nell'ambito di applicazione del regolamento (UE) n. 345/2013; \n m-octies) \"fondo europeo per l'imprenditoria sociale\" (EuSEF); l'Oicr rientrante nell'ambito di applicazione del regolamento (UE) n. 346/2013; \n m-octies.1) \"fondo di investimento europeo a lungo termine\" (ELTIF): l'Oicr rientrante nell'ambito di applicazione del regolamento (UE) n. 2015/760; \n m-octies.2) \"fondo comune monetario\" (FCM): l'Oicr rientrante nell'ambito di applicazione del regolamento (UE) 2017/1131; \n m-novies) \"Oicr feeder\": l'Oicr che investe le proprie attivit\u00e0 totalmente o in prevalenza nell'Oicr master; \n m-decies) \"Oicr master\": l'Oicr nel quale uno o pi\u00f9 Oicrfeeder investono totalmente o in prevalenza le proprie attivit\u00e0; \n m-undecies) \"clienti professionali\" o \"investitori professionali\": i clienti professionali ai sensi dell'articolo 6, commi 2-quinquies e 2-sexies; \n m-undecies.1) \"Business Angel\": gli investitori a supporto dell'innovazione che hanno investito in maniera diretta o indiretta una somma pari ad almeno euro 40.000 nell'ultimo triennio; \n m-duodecies) \"clienti al dettaglio o investitori al dettaglio\": i clienti o gli investitori che non sono clienti professionali o investitori professionali; \n n) \"gestione collettiva del risparmio\": il servizio che si realizza attraverso la gestione di Oicr e dei relativi rischi; \n o) \"societ\u00e0 di gestione del risparmio\" (SGR): la societ\u00e0 per azioni con sede legale e direzione generale in Italia autorizzata a prestare il servizio di gestione collettiva del risparmio; \n o-bis) \"societ\u00e0 di gestione UE\": la societ\u00e0 autorizzata ai sensi della direttiva 2009/65/CE in uno Stato dell'UE diverso dall'Italia, che esercita l'attivit\u00e0 di gestione di uno o pi\u00f9 OICVM; \n p) \"gestore di FIA UE\" (GEFIA UE): la societ\u00e0 autorizzata ai sensi della direttiva 2011/61/UE in uno Stato dell'UE diverso dall'Italia, che esercita l'attivit\u00e0 di gestione di uno o pi\u00f9 FIA; \n q) \"gestore di FIA non UE\" (GEFIA non UE): la societ\u00e0 autorizzata ai sensi della direttiva 2011/61/UE con sede legale in uno Stato non appartenente all'UE, che esercita l'attivit\u00e0 di gestione di uno o pi\u00f9 FIA; \n q-bis) \"gestore\": la Sgr, la Sicav, la Sicaf, la societ\u00e0 di gestione UE, il GEFIA UE, il GEFIA non UE, il gestore di EuVECA, il gestore di EuSEF, il gestore di ELTIF e il gestore di FCM; \n q-ter) \"depositario di Oicr\": il soggetto autorizzato nel paese di origine dell'Oicr ad assumere l'incarico di depositario; \n q-quater) \"depositario dell'Oicr master o dell'Oicr feeder\": il depositario dell'Oicr master o dell'Oicr feeder ovvero, se l'Oicr master o l'Oicr feeder \u00e8 un Oicr UE o non UE, il soggetto autorizzato nello Stato di origine a svolgere i compiti di depositario; \n q-quinquies) \"quote e azioni di Oicr\": le quote dei fondi comuni di investimento, le azioni di Sicav e di Sicav in gestione esterna, le azioni e altri strumenti partecipativi di Sicaf e di Sicaf in gestione esterna; \n r) \"soggetti abilitati\": le Sim, le imprese di investimento UE con succursale in Italia, le imprese di paesi terzi autorizzate in Italia, le Sgr, le societ\u00e0 di gestione UE con succursale in Italia, le Sicav, le Sicaf, i GEFIA UE con succursale in Italia, i GEFIA non UE autorizzati in Italia, i GEFIA non UE autorizzati in uno Stato dell'UE diverso dall'Italia con succursale in Italia, nonch\u00e9 gli intermediari finanziari iscritti nell'albo previsto dall'articolo 106 del T.U. bancario, le banche italiane e le banche UE con succursale in Italia autorizzate all'esercizio dei servizi o delle attivit\u00e0 di investimento; \n r-bis) \"Stato di origine della societ\u00e0 di gestione armonizzata\": lo Stato dell'UE dove la societ\u00e0 di gestione UE ha la propria sede legale e direzione generale; \n r-ter) \"Stato di origine dell'OICR\": Stato dell'UE in cui l'OICR \u00e8 stato costituito; \n r-ter.1) \"indice di riferimento\" o \"benchmark\": l'indice di cui all'articolo 3, paragrafo 1, punto 3), del regolamento (UE) 2016/1011; \n r-ter.2) \"amministratore di indici di riferimento\": la persona fisica o giuridica di cui all'articolo 3, paragrafo 1, punto 6), del regolamento (UE) 2016/1011; \n r-quater) \"rating del credito\": un parere relativo al merito creditizio di un'entit\u00e0, cos\u00ec come definito dall'articolo 3, paragrafo 1, lettera a), del regolamento (CE) n. 1060/2009; \n r-quinquies) \"agenzia di rating del credito\": una persona giuridica la cui attivit\u00e0 include l'emissione di rating del credito a livello professionale; \n s) \"servizi ammessi al mutuo riconoscimento\": le attivit\u00e0 e i servizi elencati nelle sezioni A e B dell'Allegato I al presente decreto, autorizzati nello Stato dell'UE di origine; \n t) \"offerta al pubblico di prodotti finanziari\": ogni comunicazione rivolta a persone, in qualsiasi forma e con qualsiasi mezzo, che presenti sufficienti informazioni sulle condizioni dell'offerta e dei prodotti finanziari offerti cos\u00ec da mettere un investitore in grado di decidere di acquistare o di sottoscrivere tali prodotti finanziari, incluso il collocamento tramite soggetti abilitati; \n u) \"prodotti finanziari\": gli strumenti finanziari e ogni altra forma di investimento di natura finanziaria; non costituiscono prodotti finanziari i depositi bancari o postali non rappresentati da strumenti finanziari; \n v) \"offerta pubblica di acquisto o di scambio\": ogni offerta, invito a offrire o messaggio promozionale, in qualsiasi forma effettuati, finalizzati all'acquisto o allo scambio di prodotti finanziari e rivolti a un numero di soggetti e di ammontare complessivo superiore a quelli indicati nel regolamento previsto dall'articolo 100, comma 3, lettere b) e c); non costituisce offerta pubblica di acquisto o di scambio quella avente a oggetto titoli emessi dalle banche centrali degli Stati comunitari; \n w) \"emittenti quotati\": i soggetti, italiani o esteri, inclusi i trust, che emettono strumenti finanziari quotati in un mercato regolamentato italiano. Nel caso di ricevute di deposito ammesse alle negoziazioni in un mercato regolamentato, per emittente si intende l'emittente dei valori mobiliari rappresentati, anche qualora tali valori non sono ammessi alla negoziazione in un mercato regolamentato; \n w-bis) soggetti abilitati alla distribuzione assicurativa: gli intermediari assicurativi iscritti nella sezione d) del registro unico degli intermediari assicurativi di cui all'articolo 109 del decreto legislativo n. 209 del 2005, i soggetti dell'Unione europea iscritti nell'elenco annesso di cui all'articolo 116-quinquies, comma 5, del decreto legislativo n. 209 del 2005, quali le banche, le societ\u00e0 di intermediazione mobiliare e le imprese di investimento, anche quando operano con i collaboratori di cui alla sezione E del registro unico degli intermediari assicurativi di cui all'articolo 109 del decreto legislativo n. 209 del 2005; \n w-bis.1) \"prodotto di investimento al dettaglio e assicurativo preassemblato\" o \"PRIIP\": un prodotto ai sensi all'articolo 4, numero 3), del regolamento (UE) n. 1286/2014; \n w-bis.2) \"prodotto d'investimento al dettaglio preassemblato\" o \"PRIP\": un investimento ai sensi dell'articolo 4, numero 1), del regolamento (UE) n. 1286/2014; \n w-bis.3) \"prodotto di investimento assicurativo\": un prodotto ai sensi dell'articolo 4, numero 2), del regolamento (UE) n. 1286/2014. Tale definizione non include: 1) i prodotti assicurativi non vita elencati all'allegato I della direttiva 2009/138/CE; 2) i contratti assicurativi vita, qualora le prestazioni previste dal contratto siano dovute soltanto in caso di decesso o per incapacit\u00e0 dovuta a lesione, malattia o disabilit\u00e0; 3) i prodotti pensionistici che, ai sensi del diritto nazionale, sono riconosciuti come aventi lo scopo precipuo di offrire all'investitore un reddito durante la pensione e che consentono all'investitore di godere di determinati vantaggi; 4) i regimi pensionistici aziendali o professionali ufficialmente riconosciuti che rientrano nell'ambito di applicazione della direttiva 2003/41/CE o della direttiva 2009/138/CE; 5) i singoli prodotti pensionistici per i quali il diritto nazionale richiede un contributo finanziario del datore di lavoro e nei quali il lavoratore o il datore di lavoro non pu\u00f2 scegliere il fornitore o il prodotto pensionistico; \n w-bis.4) \"ideatore di prodotti d'investimento al dettaglio preassemblati e assicurativi\" o \"ideatore di PRIIP\": un soggetto di cui all'articolo 4, numero 4), del regolamento (UE) n. 1286/2014; \n w-bis.5) \"persona che vende un PRIIP\": un soggetto di cui all'articolo 4, numero 5), del regolamento (UE) n. 1286/2014; \n w-bis.6) \"investitore al dettaglio in PRIIP\": un cliente ai sensi dell'articolo 4, numero 6), del regolamento (UE) n. 1286/2014; \n w-bis.7) \"gestore del mercato\": il soggetto che gestisce e/o amministra l'attivit\u00e0 di un mercato regolamentato e pu\u00f2 coincidere con il mercato regolamentato stesso; \n w-ter) \"mercato regolamentato\": sistema multilaterale amministrato e/o gestito da un gestore del mercato, che consente o facilita l'incontro, al suo interno e in base alle sue regole non discrezionali, di interessi multipli di acquisto e di vendita di terzi relativi a strumenti finanziari, in modo da dare luogo a contratti relativi a strumenti finanziari ammessi alla negoziazione conformemente alle sue regole e/o ai suoi sistemi, e che \u00e8 autorizzato e funziona regolarmente e conformemente alla parte III; \n w-quater) \"emittenti quotati aventi l'Italia come Stato membro d'origine\": \n 1) gli emittenti azioni ammesse alle negoziazioni in mercati regolamentati italiani o di altro Stato membro dell'Unione europea, aventi sede legale in Italia; \n 2) gli emittenti titoli di debito di valore nominale unitario inferiore ad euro mille, o valore corrispondente in valuta diversa, ammessi alle negoziazioni in mercati regolamentati italiani o di altro Stato membro dell'Unione europea, aventi sede legale in Italia; \n 3) gli emittenti valori mobiliari di cui ai numeri 1) e 2), aventi sede legale in uno Stato non appartenente all'Unione europea, che hanno scelto l'Italia come Stato membro d'origine tra gli Stati membri in cui i propri valori mobiliari sono ammessi alla negoziazione in un mercato regolamentato. La scelta dello Stato membro d'origine resta valida salvo che l'emittente abbia scelto un nuovo Stato membro d'origine ai sensi del numero 4-bis) e abbia comunicato tale scelta; \n 4) gli emittenti valori mobiliari diversi da quelli di cui ai numeri 1) e 2), aventi sede legale in Italia o i cui valori mobiliari sono ammessi alle negoziazioni in un mercato regolamentato italiano, che hanno scelto l'Italia come Stato membro d'origine.\n L'emittente pu\u00f2 scegliere un solo Stato membro d'origine.\n La scelta resta valida per almeno tre anni, salvo il caso in cui i valori mobiliari dell'emittente non sono pi\u00f9 ammessi alla negoziazione in alcun mercato regolamentato dell'Unione europea, o salvo che l'emittente, nel triennio, rientri tra gli emittenti di cui ai numeri 1), 2), 3) e 4-bis), della presente lettera; \n 4-bis) gli emittenti di cui ai numeri 3) e 4) i cui valori mobiliari non sono pi\u00f9 ammessi alla negoziazione in un mercato regolamentato dello Stato membro d'origine, ma sono stati ammessi alla negoziazione in un mercato regolamentato italiano o di altri Stati membri e, se del caso, aventi sede legale in Italia oppure che hanno scelto l'Italia come nuovo Stato membro d'origine; \n w-quater.1) \"PMI\": fermo quanto previsto da altre disposizioni di legge, le piccole e medie imprese, emittenti azioni quotate, che abbiano una capitalizzazione di mercato inferiore ai 500 milioni di euro. Non si considerano PMI gli emittenti azioni quotate che abbiano superato tale limite per tre anni consecutivi. La Consob stabilisce con regolamento le disposizioni attuative della presente lettera, incluse le modalit\u00e0 informative cui sono tenuti tali emittenti in relazione all'acquisto ovvero alla perdita della qualifica di PMI. La Consob pubblica l'elenco delle PMI tramite il proprio sito internet; \n w-quinquies) \"controparti centrali\": i soggetti indicati nell'articolo 2, punto 1), del regolamento (UE) n. 648/2012 del Parlamento europeo e del Consiglio, del 4 luglio 2012, concernente gli strumenti derivati OTC, le controparti centrali e i repertori di dati sulle negoziazioni; \n w-sexies) \"provvedimenti di risanamento\": i provvedimenti con cui sono disposte: \n 1) l'amministrazione straordinaria, nonch\u00e9 le misure adottate nel suo ambito; \n 2) le misure adottate ai sensi dell'articolo 60-bis.4; \n 3) le misure, equivalenti a quelle indicate ai punti 1 e 2, adottate da autorit\u00e0 di altri Stati dell'Unione europea; \n w-septies) \"depositari centrali di titoli o depositari centrali\": i soggetti indicati nell'articolo 2, paragrafo 1, punto 1), del regolamento (UE) n. 909/2014 del Parlamento europeo e del Consiglio, del 23 luglio 2014, relativo al miglioramento del regolamento titoli nell'Unione europea e ai depositari centrali di titoli. \n Omissis.\u00bb. \n \u00abArt. 35-bis (Costituzione). - 1. La Banca d'Italia, sentita la Consob, autorizza la costituzione delle Sicav e delle Sicaf se ricorrono le seguenti condizioni: \n a) \u00e8 adottata la forma di societ\u00e0 per azioni nel rispetto delle disposizioni del presente capo; \n b) la sede legale e la direzione generale della societ\u00e0 sono situate nel territorio della Repubblica; \n c) il capitale sociale \u00e8 di ammontare non inferiore a quello determinato in via generale dalla Banca d'Italia; \n d) i soggetti che svolgono funzioni di amministrazione, direzione e controllo siano idonei secondo quanto previsto dall'articolo 13; \n e) i titolari delle partecipazioni indicate all'articolo 15, comma 1, hanno i requisiti e soddisfano i criteri stabiliti ai sensi dell'articolo 14 e non ricorrono le condizioni per il divieto previsto dall'articolo 15, comma 2; \n f) per le Sicav lo statuto prevede come oggetto esclusivo l'investimento collettivo del patrimonio raccolto mediante offerta delle proprie azioni; per le Sicaf lo statuto prevede come oggetto esclusivo l'investimento collettivo del patrimonio raccolto mediante offerta delle proprie azioni e degli strumenti finanziari partecipativi indicati nello statuto stesso; \n g) la struttura del gruppo di cui \u00e8 parte la societ\u00e0 non \u00e8 tale da pregiudicare l'effettivo esercizio della vigilanza sulla societ\u00e0 e sono fornite almeno le informazioni richieste ai sensi dell'articolo 15, comma 5; \n h) \u00e8 presentato, unitamente all'atto costitutivo e allo statuto, un programma concernente l'attivit\u00e0 iniziale nonch\u00e9 una relazione sulla struttura organizzativa. \n 2. La Banca d'Italia, sentita la Consob, con regolamento: \n a) disciplina la procedura di autorizzazione prevista dal comma 1 e le ipotesi di decadenza dalla stessa; \n b) individua la documentazione che i soci fondatori sono tenuti a presentare unitamente alla richiesta di autorizzazione e al contenuto del progetto di atto costitutivo e di statuto. \n 3. La Banca d'Italia attesta la conformit\u00e0 del progetto di atto costitutivo e di statuto alle prescrizioni di legge e di regolamento e, con riferimento alle Sicav e alle Sicaf diverse dai FIA riservati, ai criteri generali dalla stessa predeterminati. \n 4. I soci fondatori della Sicav o della Sicaf procedono alla costituzione della societ\u00e0 ed ad effettuare i versamenti relativi al capitale iniziale sottoscritto entro trenta giorni dalla data di rilascio dell'autorizzazione. Il capitale iniziale deve essere interamente versato. \n 5. La denominazione sociale della Sicav contiene l'indicazione di societ\u00e0 di investimento per azioni a capitale variabile. La denominazione sociale della Sicaf contiene l'indicazione di societ\u00e0 di investimento per azioni a capitale fisso. Tali denominazioni risultano in tutti i documenti delle societ\u00e0. Alla Sicav e alla Sicaf non si applicano gli articoli 2333, 2334, 2335 e 2336 del codice civile; per le Sicav non sono ammessi i conferimenti in natura. \n 6. Nel caso di Sicav e Sicaf multicomparto, ciascun comparto costituisce patrimonio autonomo, distinto a tutti gli effetti da quello degli altri comparti ; delle obbligazioni contratte per conto del singolo comparto, la Sicav o la Sicaf risponde esclusivamente con il patrimonio del comparto medesimo. Sul patrimonio del singolo comparto non sono ammesse azioni dei creditori della societ\u00e0 o nell'interesse della stessa, n\u00e9 azioni dei creditori del depositario o del sub depositario o nell'interesse degli stessi; del pari, sul patrimonio della Sicav o Sicaf non sono ammesse azioni dei creditori del depositario o del sub depositario o nell'interesse degli stessi. Gli atti compiuti in relazione alla gestione di un singolo comparto debbono recare espressa menzione del comparto; in mancanza la Sicav o la Sicaf ne risponde anche con il suo patrimonio generale. Il patrimonio di una medesima Sicav pu\u00f2 essere suddiviso in comparti costituiti esclusivamente da FIA o da OICVM. \n 6-bis. Ciascun comparto di Sicav e Sicaf costituisce a ogni effetto un Oicr. \n 6-ter. La distribuzione dei proventi relativi al singolo comparto pu\u00f2 avvenire anche in assenza di utili complessivi della societ\u00e0; le perdite relative ad un comparto sono imputate esclusivamente al patrimonio del medesimo comparto e nei limiti dell'ammontare dello stesso. \n 6-quater. Qualora le attivit\u00e0 della Sicav e della Sicaf eterogestite o del comparto, nel caso di Sicav e Sicaf multicomparto, non consentano di soddisfare le rispettive obbligazioni e non sussistano ragionevoli prospettive che tale situazione possa essere superata, si applica il comma 6-bis dell'articolo 57.\u00bb. \n \u00abArt. 35-quinquies (Capitale e azioni della Sicaf). - 1. Alla Sicaf non si applicano gli articoli da 2447-bis a 2447-decies del codice civile. \n 2. Le azioni della Sicaf possono essere nominative o al portatore secondo quanto stabilito dallo statuto. Le azioni al portatore attribuiscono un solo voto per ogni socio indipendentemente dal numero di azioni di tale categoria possedute. \n 3. Lo statuto della Sicaf indica le modalit\u00e0 di determinazione del valore delle azioni e degli eventuali strumenti finanziari partecipativi emessi. \n 4. Lo statuto della Sicaf pu\u00f2 prevedere: \n a) limiti all'emissione di azioni nominative; \n b) particolari vincoli di trasferibilit\u00e0 delle azioni nominative; \n c) l'esistenza di pi\u00f9 comparti di investimento per ognuno dei quali pu\u00f2 essere emessa una particolare categoria di azioni; in tal caso sono stabiliti i criteri di ripartizione delle spese generali tra i vari comparti; \n d) la possibilit\u00e0 di emettere frazioni di azioni, fermo restando che l'attribuzione e l'esercizio dei diritti sociali sono comunque subordinati al possesso di almeno un'azione, secondo la disciplina del presente capo; \n e) nel caso di Sicaf riservata e fermo restando quanto previsto dall'articolo 35-bis, comma 4, la possibilit\u00e0 di effettuare i versamenti relativi alle azioni sottoscritte in pi\u00f9 soluzioni, a seguito dell'impegno dell'azionista a effettuare il versamento a richiesta della Sicaf stessa in base alle esigenze di investimento. \n 5. Alle Sicaf non si applicano gli articoli 2349, 2350, commi secondo e terzo, 2351, secondo comma, ultimo periodo, e 2353 del codice civile. Alle Sicaf non riservate a investitori professionali e alle categorie di investitori individuate dal regolamento di cui all'articolo 39 non si applica, altres\u00ec, l'articolo 2356 del codice civile. \n 6. Le Sicaf non possono emettere obbligazioni.\u00bb. \n \u00abArt. 35-decies (Regole di comportamento e diritto di voto). - 1. Le Sgr, le Sicav e le Sicaf: \n a) operano con diligenza, correttezza e trasparenza nel miglior interesse degli Oicr gestiti, dei relativi partecipanti e dell'integrit\u00e0 del mercato; \n b) si organizzano in modo tale da ridurre al minimo il rischio di conflitti di interesse anche tra i patrimoni gestiti e, in situazioni di conflitto, agiscono in modo da assicurare comunque un equo trattamento degli Oicr gestiti; \n c) adottano misure idonee a salvaguardare i diritti dei partecipanti agli Oicr gestiti e dispongono di adeguate risorse e procedure idonee ad assicurare l'efficiente svolgimento dei servizi; \n d) assicurano la parit\u00e0 di trattamento nei confronti di tutti i partecipanti a uno stesso Oicr gestito nel rispetto delle condizioni stabilite dalla Consob, sentita la Banca d'Italia, in conformit\u00e0 al diritto dell'Unione europea. In relazione ai FIA riservati, trattamenti preferenziali nei confronti di uno o pi\u00f9 investitori o categorie di investitori sono consentiti nel rispetto della direttiva 2011/61/UE e delle relative disposizioni attuative; \n e) provvedono, nell'interesse dei partecipanti, all'esercizio dei diritti di voto inerenti agli strumenti finanziari di pertinenza degli Oicr gestiti, salvo diversa disposizione di legge.\u00bb. \n \u00abArt. 57 (Liquidazione coatta amministrativa). - 1.\n Il Ministero dell'economia e delle finanze, su proposta della Banca d'Italia o della CONSOB, nell'ambito delle rispettive competenze, pu\u00f2 disporre con decreto la revoca dell'autorizzazione all'esercizio dell'attivit\u00e0 e la liquidazione coatta amministrativa delle SIM, delle societ\u00e0 di gestione del risparmio, delle Sicav e delle Sicaf, anche quando ne sia in corso l'amministrazione straordinaria ovvero la liquidazione secondo le norme ordinarie, qualora le irregolarit\u00e0 nell'amministrazione ovvero le violazioni delle disposizioni legislative, amministrative o statutarie o le perdite previste dall'articolo 56 siano di eccezionale gravit\u00e0. Nei confronti delle Sim indicate all'articolo 55-bis, comma 1, la liquidazione \u00e8 disposta se ricorrono i presupposti indicati all'articolo 17 del [decreto legislativo 16 novembre 2015, n. 180], ma non sussiste quella indicata all'articolo 20 del medesimo decreto per disporre la risoluzione. \n 2. La liquidazione coatta pu\u00f2 essere disposta con il medesimo procedimento previsto dal comma 1, su istanza motivata degli organi amministrativi, dell'assemblea straordinaria, del commissario nominato ai sensi dell'articolo 7-sexies, dei commissari straordinari o dei liquidatori. \n 3. La direzione della procedura e tutti gli adempimenti a essa connessi spettano alla Banca d'Italia.\n Si applicano, in quanto compatibili, l'articolo 80, comma da 3 a 6, e gli articoli 81, 82, 83, 84, 85, 86, a eccezione dei commi 6 e 7, 87, commi 2 e 3, 88, 89, 90, 91, a eccezione dei commi 1-bis e 11-bis, 92, 92-bis, 93, 94 e 97 del Testo unico bancario, intendendosi le suddette disposizioni riferite alle Sim, alle societ\u00e0 di gestione del risparmio, alle Sicav, alle Sicaf in luogo delle banche, e l'espressione \"strumenti finanziari\" riferita agli strumenti finanziari e al denaro. Ai fini dell'applicazione dell'articolo 92-bis del Testo unico bancario alle societ\u00e0 di gestione del risparmio, le disposizioni ivi contenute relative ai clienti iscritti nella sezione separata si intendono riferite ai fondi o ai comparti gestiti dalla societ\u00e0. \n 3-bis. Se \u00e8 disposta la liquidazione coatta di una societ\u00e0 di gestione del risparmio, i commissari liquidatori provvedono alla liquidazione o alla cessione dei fondi da questa gestiti e dei relativi comparti, esercitando a tali fini i poteri di amministrazione degli stessi. Si applicano, in quanto compatibili, gli articoli 83, 84, comma 3, 86, ad eccezione dei commi 6 e 7, 87, commi 2 e 3, 88, 89, 90, 91 ad eccezione dei commi 1-bis, 2, 3 e 11-bis, 92, 92-bis, 93 e 94 del T.U. bancario, nonch\u00e9 i commi 4 e 5 del presente articolo. I partecipanti ai fondi o ai comparti hanno diritto esclusivamente alla ripartizione del residuo netto di liquidazione in misura proporzionale alle rispettive quote di partecipazione; dalla data dell'emanazione del decreto di liquidazione coatta amministrativa cessano le funzioni degli organi del fondo. \n 4. I commissari, trascorso il termine previsto dall'articolo 86, comma 5, del T.U. bancario e non oltre i trenta giorni successivi, sentiti i cessati amministratori, depositano presso la Banca d'Italia e, a disposizione degli aventi diritto, nella cancelleria del tribunale del luogo dove la SIM, la societ\u00e0 di gestione del risparmio, la Sicav e la Sicaf hanno la sede legale, gli elenchi dei creditori ammessi, indicando i diritti di prelazione e l'ordine degli stessi, dei titolari dei diritti indicati nel comma 2 del predetto articolo, nonch\u00e9 dei soggetti appartenenti alle medesime categorie cui \u00e8 stato negato il riconoscimento delle pretese. I clienti aventi diritto alla restituzione degli strumenti finanziari e del denaro relativi ai servizi e attivit\u00e0 previsti dal presente decreto sono iscritti in apposita e separata sezione dello stato passivo. Il presente comma si applica in luogo dell'articolo 86, commi 6 e 7 del T.U. bancario. \n 5. Possono proporre opposizione allo stato passivo, relativamente alla propria posizione e contro il riconoscimento dei diritti in favore dei soggetti inclusi negli elenchi indicati nella disposizione del comma 4, i soggetti le cui pretese non siano state accolte, in tutto o in parte, entro 15 giorni dal ricevimento della comunicazione prevista dall'articolo 86, comma 8, del T.U. bancario e i soggetti ammessi entro lo stesso termine decorrente dalla data di pubblicazione dell'avviso previsto dal medesimo comma 8. Il presente comma si applica in luogo dell'articolo 87, comma 1, del T.U. bancario. \n 6. Se il provvedimento di liquidazione coatta amministrativa riguarda una SICAV o una Sicaf, i commissari, entro trenta giorni dalla nomina, comunicano ai soci il numero e la specie delle azioni risultanti di pertinenza di ciascuno secondo le scritture e i documenti della societ\u00e0. \n 6-bis. Qualora le attivit\u00e0 del fondo o del comparto non consentano di soddisfare le obbligazioni dello stesso e non sussistano ragionevoli prospettive che tale situazione possa essere superata, uno o pi\u00f9 creditori o la SGR possono chiedere la liquidazione del fondo al tribunale del luogo in cui la SGR ha la sede legale. Il tribunale, sentiti la Banca d'Italia e i rappresentanti legali della SGR, quando ritenga fondato il pericolo di pregiudizio, dispone la liquidazione del fondo con sentenza deliberata in camera di consiglio. In tale ipotesi, la Banca d'Italia nomina uno o pi\u00f9 liquidatori, che provvedono secondo quanto disposto dal comma 3-bis, nonch\u00e9 un comitato di sorveglianza composto da tre membri, che nomina a maggioranza di voti il proprio presidente; possono essere nominati liquidatori anche SGR o enti. Il provvedimento della Banca d'Italia \u00e8 pubblicato per estratto nella Gazzetta Ufficiale della Repubblica italiana. Si applica agli organi liquidatori, in quanto compatibile, l'articolo 84, ad eccezione del comma 5, del Testo Unico bancario. Se la SGR che gestisce il fondo \u00e8 successivamente sottoposta a liquidazione coatta amministrativa, i commissari liquidatori della SGR assumono l'amministrazione del fondo sulla base di una situazione dei conti predisposta dai liquidatori del fondo stesso. Le indennit\u00e0 spettanti ai liquidatori e ai componenti il comitato di sorveglianza sono determinate dalla Banca d'Italia in base ai criteri dalla stessa stabiliti e sono a carico della liquidazione. \n 6-bis.1. Qualora il fondo o il comparto sottoposto a liquidazione ai sensi del comma 6-bis sia privo di risorse liquide o queste siano stimate dai liquidatori insufficienti a soddisfare i crediti in prededuzione fino alla chiusura della liquidazione, i liquidatori pagano, con priorit\u00e0 rispetto a tutti gli altri crediti prededucibili, le spese necessarie per il funzionamento della liquidazione, le indennit\u00e0 e le spese per lo svolgimento dell'incarico degli organi liquidatori, le spese per l'accertamento del passivo, per la conservazione e il realizzo dell'attivo, per l'esecuzione di riparti e restituzioni e per la chiusura della liquidazione stessa, utilizzando dapprima le risorse liquide eventualmente disponibili della liquidazione, e poi le somme messe a disposizione dalla societ\u00e0 di gestione del risparmio che gestisce il fondo o il comparto. Le somme anticipate dalla SGR sono recuperate sulle risorse liquide della procedura che si rendano successivamente disponibili, dopo il pagamento degli altri crediti prededucibili. Se la SGR \u00e8 sottoposta a liquidazione coatta amministrativa ed \u00e8 priva di risorse liquide o queste sono stimate dai commissari insufficienti a soddisfare le spese e le indennit\u00e0 di cui al primo periodo del presente comma, al fondo o al comparto si applica, in quanto compatibile, l'articolo 92-bis del Testo Unico bancario. \n 6-bis.2. La procedura disciplinata dal comma 6-bis trova applicazione anche nei confronti delle Sicav e Sicaf in gestione esterna o dei relativi comparti, intendendosi le suddette disposizioni riferite alle Sicav e Sicaf in gestione esterna o ai relativi comparti in luogo dei fondi o dei comparti, e al gestore esterno designato ai sensi dell'articolo 38 in luogo della Sgr. \n 6-ter. La procedura disciplinata dal presente articolo trova applicazione anche nei confronti della societ\u00e0 posta al vertice del gruppo di Sim ai sensi dell'articolo 11 e delle altre componenti del gruppo, nonch\u00e9, nel caso di Sim di classe 1, nei confronti della capogruppo ai sensi dell'articolo 60 del Testo Unico Bancario e delle altre componenti del gruppo. La liquidazione coatta amministrativa della capogruppo \u00e8 disposta qualora le irregolarit\u00e0 nell'amministrazione ovvero le violazioni delle disposizioni legislative, amministrative o statutarie o le perdite previste dall'articolo 56 siano di eccezionale gravit\u00e0 nonch\u00e9 quando le inadempienze nell'esercizio dell'attivit\u00e0 prevista dall'articolo 61, comma 4, del Testo Unico bancario siano di eccezionale gravit\u00e0. In caso di gruppo in cui sia inclusa una Sim indicata all'articolo 55-bis, comma 1, la liquidazione coatta amministrativa della capogruppo \u00e8 disposta se ricorrono i presupposti di cui all'articolo 99, comma 2, del Testo Unico bancario e alle altre componenti del gruppo si applica altres\u00ec l'articolo 102-bis del Testo Unico bancario. Si applicano, in ogni caso, gli articoli 99, commi 3, 4, e 5, 101, 102, 103, 104, e 105 del Testo Unico bancario, intendendosi le suddette disposizioni riferite alle Sim in luogo delle banche, nonch\u00e9, nel caso di Sim diverse da quelle di classe 1, alla societ\u00e0 posta al vertice del gruppo ai sensi dell'articolo 11 in luogo della capogruppo. Salvo che per le Sim di classe 1, il riferimento all'articolo 64 del Testo Unico bancario, contenuto nell'articolo 105 del Testo Unico bancario, si intende effettuato all'articolo 11 del presente decreto.\u00bb. \n - Si riporta il testo dell'articolo 35-ter del citato decreto legislativo 24 febbraio 1998, n. 58: \n \u00abArt. 35-ter (Albi). - 1. Le Sicav e le Sicaf autorizzate in Italia sono iscritte in appositi albi tenuti dalla Banca d'Italia. L'albo delle Sicav \u00e8 articolato in due sezioni distinte a seconda che le Sicav siano costituite in forma di OICVM o FIA. \n 2. La Banca d'Italia comunica alla Consob le iscrizioni all'albo di cui al comma 1. \n 3. I soggetti previsti dal comma 1 indicano negli atti e nella corrispondenza gli estremi dell'iscrizione all'albo.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-12&atto.codiceRedazionale=24G00041&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:36:42.578561"}
{"text": "\n\n\nArt. 17\n Semplificazione delle modalit\u00e0 di rappresentanza \n per l'esercizio dei diritti di voto in assemblea\n\n\n1. All'articolo 24, comma 1, lettera c), del testo unico di cui al decreto legislativo 24 febbraio 1998, n. 58, le parole: \u00abper singola assemblea nel rispetto dei limiti e con le modalit\u00e0 stabiliti con regolamento dal Ministro dell'economia e delle finanze, sentite la Banca d'Italia e la Consob\u00bb sono sostituite dalle seguenti: \u00abper pi\u00f9 assemblee, in deroga all'articolo 2372, secondo comma, del codice civile\u00bb. \n\n\n\n Note all'art. 17: \n - Si riporta il testo dell'articolo 24, del citato decreto legislativo 24 febbraio 1998, n. 58, come modificato dalla presente legge: \n \u00abArt. 24 (Gestione di portafogli). - 1. Al servizio di gestione di portafogli si applicano le seguenti regole: \n a) il cliente pu\u00f2 impartire istruzioni vincolanti in ordine alle operazioni da compiere; \n b) il cliente pu\u00f2 recedere in ogni momento dal contratto, fermo restando il diritto di recesso del prestatore del servizio ai sensi dell'articolo 1727 del codice civile; \n c) la rappresentanza per l'esercizio dei diritti di voto inerenti agli strumenti finanziari in gestione pu\u00f2 essere conferita al prestatore del servizio con procura da rilasciarsi per iscritto e per pi\u00f9 assemblee, in deroga all'articolo 2372, secondo comma, del codice civile. \n 1-bis. Nella prestazione del servizio di gestione di portafogli non devono essere accettati e trattenuti onorari, commissioni o altri benefici monetari o non monetari pagati o forniti da terzi o da una persona che agisce per conto di terzi, ad eccezione dei benefici non monetari di entit\u00e0 minima che possono migliorare la qualit\u00e0 del servizio offerto ai clienti e che, per la loro portata e natura, non possono essere considerati tali da pregiudicare il rispetto del dovere di agire nel migliore interesse dei clienti. Tali benefici non monetari di entit\u00e0 minima devono essere chiaramente comunicati ai clienti. \n 2. Sono nulli i patti contrari alle disposizioni del presente articolo; la nullit\u00e0 pu\u00f2 essere fatta valere solo dal cliente.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-12&atto.codiceRedazionale=24G00041&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:36:46.731635"}
{"text": "\n\n\nArt. 18\n Disposizioni in materia di limite all'attivo delle banche popolari \n\n\n1. All'articolo 29, comma 2-bis, del testo unico delle leggi in materia bancaria e creditizia, di cui al decreto legislativo 1\u00b0 settembre 1993, n. 385, le parole: \u00ab8 miliardi di euro\u00bb sono sostituite dalle seguenti: \u00ab16 miliardi di euro\u00bb. \n\n\n\n Note all'art. 18: \n - Si riporta il testo dell'articolo 29, del decreto legislativo 1\u00b0 settembre 1993, n. 385 (testo unico delle leggi in materia bancaria e creditizia), come modificato dalla presente legge: \n \u00abArt. 29 (Norme generali). - 1. Le banche popolari sono costituite in forma di societ\u00e0 cooperativa per azioni a responsabilit\u00e0 limitata. \n 2. Il valore nominale delle azioni non pu\u00f2 essere inferiore a due euro. \n 2-bis. L'attivo della banca popolare non pu\u00f2 superare 16 miliardi di euro. Se la banca \u00e8 capogruppo di un gruppo bancario, il limite \u00e8 determinato a livello consolidato. \n 2-ter. In caso di superamento del limite di cui al comma 2-bis, l'organo di amministrazione convoca l'assemblea per le determinazioni del caso. Se entro un anno dal superamento del limite l'attivo non \u00e8 stato ridotto al di sotto della soglia n\u00e9 \u00e8 stata deliberata la trasformazione in societ\u00e0 per azioni ai sensi dell'articolo 31 o la liquidazione, la Banca d'Italia, tenuto conto delle circostanze e dell'entit\u00e0 del superamento, pu\u00f2 adottare il divieto di intraprendere nuove operazioni ai sensi dell'articolo 78, o i provvedimenti previsti nel titolo IV, capo I, sezione I, o proporre alla Banca centrale europea la revoca dell'autorizzazione all'attivit\u00e0 bancaria e al Ministro dell'economia e delle finanze la liquidazione coatta amministrativa. Restano fermi i poteri di intervento e sanzionatori attribuiti alla Banca d'Italia dal presente decreto legislativo. \n 2-quater. La Banca d'Italia detta disposizioni di attuazione del presente articolo. \n 3. \n 4. Alle banche popolari non si applicano le disposizioni del decreto legislativo 14 dicembre 1947, n. 1577 e successive modificazioni.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-12&atto.codiceRedazionale=24G00041&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:36:50.826677"}
{"text": "\n\n\nArt. 19\nDelega al Governo per la riforma organica delle disposizioni in materia di mercati dei capitali recate dal testo unico di cui al decreto legislativo 24 febbraio 1998, n. 58, e delle disposizioni in materia di societ\u00e0 di capitali contenute nel codice civile applicabili anche agli emittenti\n\n\n1. Il Governo \u00e8 delegato ad adottare, entro dodici mesi dalla data di entrata in vigore della presente legge, su proposta del Ministro dell'economia e delle finanze, di concerto, per i profili di competenza, con il Ministro della giustizia, uno o pi\u00f9 decreti legislativi per la riforma organica delle disposizioni in materia di mercati dei capitali recate dal testo unico di cui al decreto legislativo 24 febbraio 1998, n. 58, e, ove necessario, delle disposizioni in materia di societ\u00e0 di capitali contenute nel codice civile applicabili anche agli emittenti. I decreti legislativi di cui al presente articolo sono adottati, nel rispetto dei principi costituzionali e in particolare della tutela del risparmio, dell'ordinamento dell'Unione europea e del diritto internazionale nonch\u00e9 sulla base dei principi e criteri direttivi di cui al presente articolo, senza nuovi o maggiori oneri per la finanza pubblica. \n\n\n\n\n\n2. Nell'esercizio della delega di cui al comma 1, il Governo osserva i seguenti principi e criteri direttivi: \n\na) sostenere la crescita del Paese, favorire l'accesso delle imprese al capitale di rischio con particolare riguardo ai mercati regolamentati, favorire l'accesso delle piccole e medie imprese a forme alternative di finanziamento e la canalizzazione degli investimenti verso le imprese e rendere le imprese maggiormente attrattive per gli investitori internazionali; \n\nb) aumentare la competitivit\u00e0 del mercato nazionale e semplificare e razionalizzare la disciplina degli emittenti, ivi inclusi il relativo sistema sanzionatorio, la disciplina in tema di operazioni con parti correlate, anche con riferimento alle soglie di partecipazione, in linea con gli standard internazionali, e la possibilit\u00e0 di prevedere sistemi di moltiplicazione del diritto di voto, riducendo gli obblighi e gli oneri previsti a legislazione vigente; \n\nc) facilitare il passaggio dalla quotazione nei mercati non regolamentati a quella nei mercati regolamentati; \n\nd) rivedere le regole in materia di attivit\u00e0 di investimento privato per favorirne la massima diffusione, garantendo la correttezza e l'adempimento degli obblighi informativi a tutela degli investitori; \n\ne) semplificare le regole del governo societario anche tenendo conto delle regole previste dai codici di autodisciplina; \n\nf) prevedere il riordino e l'aggiornamento della disciplina in materia di appello al pubblico risparmio, con particolare riguardo alle offerte al pubblico di titoli e alle offerte pubbliche di acquisto e scambio; \n\ng) contemperare il livello degli oneri amministrativi imposti alle imprese con l'esigenza di assicurare l'efficienza, l'efficacia e la rilevanza dei controlli; \n\nh) assicurare un sistema coerente e integrato dei controlli interni, eliminando sovrapposizioni o duplicazioni nelle funzioni e strutture di controllo e individuando altres\u00ec adeguate forme di coordinamento e di scambio di informazioni per un pi\u00f9 efficace contrasto delle irregolarit\u00e0 rilevate; \n\ni) aggiornare il regime di responsabilit\u00e0 di cui all'articolo 24, comma 6-bis, della legge 28 dicembre 2005, n. 262, tenuto conto della disciplina applicabile al sistema di vigilanza italiano nonch\u00e9 delle raccomandazioni e degli standard internazionali; \n\nl) procedere a una complessiva razionalizzazione e al coordinamento del testo unico di cui al decreto legislativo 24 febbraio 1998, n. 58, del testo unico di cui al decreto legislativo 1\u00b0 settembre 1993, n. 385, del codice delle assicurazioni private, di cui al decreto legislativo 7 settembre 2005, n. 209, e del decreto legislativo 5 dicembre 2005, n. 252, per assicurare una maggiore coerenza e semplificazione delle fonti normative. \n\n\n\n\n3. Gli schemi dei decreti legislativi di cui al comma 1 sono trasmessi alle Camere affinch\u00e8 su di essi sia espresso il parere delle competenti Commissioni parlamentari. Decorsi quaranta giorni dalla data della trasmissione, i decreti sono emanati anche in mancanza del parere. Qualora detto termine venga a scadere nei trenta giorni antecedenti allo spirare del termine previsto dal comma 1 o successivamente, la scadenza di quest'ultimo \u00e8 prorogata di novanta giorni. \n\n\n\n4. Entro diciotto mesi dalla data di entrata in vigore dei decreti di cui al comma 1, il Governo, ove necessario, pu\u00f2 emanare decreti correttivi e integrativi degli stessi nel rispetto dei principi e criteri direttivi di cui al comma 2. \n\n\n\n Note all'art. 19: \n - Il decreto legislativo 24 febbraio 1998, n. 58 (testo unico delle disposizioni in materia di intermediazione finanziaria) \u00e8 pubblicato nella Gazzetta Ufficiale 26 marzo 1998, n. 71, S.O. \n - Si riporta il testo dell'articolo 24 della legge 28 dicembre 2005, n. 262 (Disposizioni per la tutela del risparmio e la disciplina dei mercati finanziari): \n \u00abArt. 24. (Procedimenti per l'adozione di provvedimenti individuali). - 1. Ai procedimenti della Banca d'Italia, della CONSOB, dell'ISVAP e della COVIP volti all'emanazione di provvedimenti individuali si applicano, in quanto compatibili, i principi sull'individuazione e sulle funzioni del responsabile del procedimento, sulla partecipazione al procedimento e sull'accesso agli atti amministrativi recati dalla legge 7 agosto 1990, n. 241, e successive modificazioni. I procedimenti di controllo a carattere contenzioso e i procedimenti sanzionatori sono svolti nel rispetto dei principi della piena conoscenza degli atti istruttori, del contraddittorio, della verbalizzazione nonch\u00e9 della distinzione tra funzioni istruttorie e funzioni decisorie rispetto all'irrogazione della sanzione. Le notizie sottoposte per iscritto da soggetti interessati possono essere valutate nell'istruzione del procedimento. Le Autorit\u00e0 di cui al presente comma disciplinano le modalit\u00e0 organizzative per dare attuazione al principio della distinzione tra funzioni istruttorie e funzioni decisorie rispetto all'irrogazione della sanzione. \n 2. Gli atti delle Autorit\u00e0 di cui al comma 1 devono essere motivati. La motivazione deve indicare le ragioni giuridiche e i presupposti di fatto che hanno determinato la decisione, in relazione alle risultanze dell'istruttoria. \n 3. Le Autorit\u00e0 di cui al comma 1 disciplinano con propri regolamenti l'applicazione dei principi di cui al presente articolo, indicando altres\u00ec i casi di necessit\u00e0 e di urgenza o le ragioni di riservatezza per cui \u00e8 ammesso derogarvi. \n 4. Alle sanzioni amministrative irrogate dalla Banca d'Italia, dalla CONSOB, dall'ISVAP, dalla COVIP e dall'Autorit\u00e0 garante della concorrenza e del mercato non si applicano le disposizioni sul pagamento in misura ridotta contenute nell'articolo 16 della legge 24 novembre 1981, n. 689, e successive modificazioni, salvo che per le sanzioni indicate dall'articolo 193, comma 2, del testo unico di cui al decreto legislativo 24 febbraio 1998, n. 58, per la violazione delle disposizioni previste dall'articolo 120, commi 2, 3 e 4, del medesimo testo unico. \n 5. \n 6. \n 6-bis. Nell'esercizio delle proprie funzioni di controllo le Autorit\u00e0 di cui al comma 1 e l'Autorit\u00e0 garante della concorrenza e del mercato, i componenti dei loro organi nonch\u00e9 i loro dipendenti rispondono dei danni cagionati da atti o comportamenti posti in essere con dolo o colpa grave.\u00bb. \n - Il decreto legislativo 1\u00b0 settembre 1993, n. 385 (testo unico delle leggi in materia bancaria e creditizia) \u00e8 pubblicato nella Gazzetta Ufficiale 30 settembre 1993, n. 230, S.O. \n - Il decreto legislativo 7 settembre 2005, n. 209 (Codice delle assicurazioni private) \u00e8 pubblicato nella Gazzetta Ufficiale 13 ottobre 2005, n. 239, S.O. \n - Il decreto legislativo 5 dicembre 2005, n. 252 (Disciplina delle forme pensionistiche complementari) \u00e8 pubblicato nella Gazzetta Ufficiale. 13 dicembre 2005, n. 289, S.O. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-12&atto.codiceRedazionale=24G00041&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:36:54.928514"}
{"text": "\n\n\nArt. 20\nModifiche alla disciplina di cui all'articolo 24 della legge 28 dicembre 2005, n. 262, con riferimento al risarcimento del danno\n\n\n1. All'articolo 24 della legge 28 dicembre 2005, n. 262, dopo il comma 6-bis \u00e8 aggiunto il seguente: \n \u00ab6-ter. Fermo restando quanto disposto dal comma 6-bis, chi ha subito un danno per effetto di un atto o di un comportamento posto in essere da un soggetto vigilato da una delle Autorit\u00e0 di cui al medesimo comma pu\u00f2 agire contro di essa per ottenere soltanto il risarcimento del danno che sia conseguenza immediata e diretta della violazione di leggi e di regolamenti sulla cui osservanza \u00e8 mancata la vigilanza dell'Autorit\u00e0 stessa\u00bb. \n\n\n\n Note all'art. 20: \n - Si riporta il testo dell'articolo 24, comma 6-bis, della legge 28 dicembre 2005, n. 262 (Disposizioni per la tutela del risparmio e la disciplina dei mercati finanziari) come modificato dalla presente legge: \n \u00abArt. 24 (Procedimenti per l'adozione di provvedimenti individuali). - 1. Ai procedimenti della Banca d'Italia, della CONSOB, dell'ISVAP e della COVIP volti all'emanazione di provvedimenti individuali si applicano, in quanto compatibili, i principi sull'individuazione e sulle funzioni del responsabile del procedimento, sulla partecipazione al procedimento e sull'accesso agli atti amministrativi recati dalla legge 7 agosto 1990, n. 241, e successive modificazioni. I procedimenti di controllo a carattere contenzioso e i procedimenti sanzionatori sono svolti nel rispetto dei principi della piena conoscenza degli atti istruttori, del contraddittorio, della verbalizzazione nonch\u00e9 della distinzione tra funzioni istruttorie e funzioni decisorie rispetto all'irrogazione della sanzione. Le notizie sottoposte per iscritto da soggetti interessati possono essere valutate nell'istruzione del procedimento. Le Autorit\u00e0 di cui al presente comma disciplinano le modalit\u00e0 organizzative per dare attuazione al principio della distinzione tra funzioni istruttorie e funzioni decisorie rispetto all'irrogazione della sanzione. \n 2. Gli atti delle Autorit\u00e0 di cui al comma 1 devono essere motivati. La motivazione deve indicare le ragioni giuridiche e i presupposti di fatto che hanno determinato la decisione, in relazione alle risultanze dell'istruttoria. \n 3. Le Autorit\u00e0 di cui al comma 1 disciplinano con propri regolamenti l'applicazione dei principi di cui al presente articolo, indicando altres\u00ec i casi di necessit\u00e0 e di urgenza o le ragioni di riservatezza per cui \u00e8 ammesso derogarvi. \n 4. Alle sanzioni amministrative irrogate dalla Banca d'Italia, dalla CONSOB, dall'ISVAP, dalla COVIP e dall'Autorit\u00e0 garante della concorrenza e del mercato non si applicano le disposizioni sul pagamento in misura ridotta contenute nell'articolo 16 della legge 24 novembre 1981, n. 689, e successive modificazioni, salvo che per le sanzioni indicate dall'articolo 193, comma 2, del testo unico di cui al decreto legislativo 24 febbraio 1998, n. 58, per la violazione delle disposizioni previste dall'articolo 120, commi 2, 3 e 4, del medesimo testo unico. \n 5. \n 6. \n 6-bis. Nell'esercizio delle proprie funzioni di controllo le Autorit\u00e0 di cui al comma 1 e l'Autorit\u00e0 garante della concorrenza e del mercato, i componenti dei loro organi nonch\u00e9 i loro dipendenti rispondono dei danni cagionati da atti o comportamenti posti in essere con dolo o colpa grave. \n 6-ter. Fermo restando quanto disposto dal comma 6-bis, chi ha subito un danno per effetto di un atto o di un comportamento posto in essere da un soggetto vigilato da una delle Autorit\u00e0 di cui al medesimo comma pu\u00f2 agire contro di essa per ottenere soltanto il risarcimento del danno che sia conseguenza immediata e diretta della violazione di leggi e di regolamenti sulla cui osservanza \u00e8 mancata la vigilanza dell'Autorit\u00e0 stessa.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-12&atto.codiceRedazionale=24G00041&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:36:59.022814"}
{"text": "\n\n\nArt. 21\nModifiche alla disciplina delle incompatibilit\u00e0 per i componenti e i dirigenti della Consob, della Banca d'Italia e dell'Istituto per la vigilanza sulle assicurazioni\n\n\n1. L'articolo 29-bis della legge 28 dicembre 2005, n. 262, \u00e8 sostituito dal seguente: \n \u00abArt. 29-bis (Incompatibilit\u00e0 per i componenti e i dirigenti della CONSOB cessati dall'incarico). - 1. I componenti degli organi di vertice e i dirigenti della Commissione nazionale per le societ\u00e0 e la borsa, fino a un anno dalla cessazione dell'incarico, non possono intrattenere direttamente rapporti di collaborazione, di consulenza o di impiego con i soggetti regolati n\u00e9 con societ\u00e0 controllate da questi ultimi. I contratti conclusi in violazione del presente comma sono nulli. Le disposizioni del presente comma non si applicano ai dirigenti che nell'ultimo anno di servizio sono stati responsabili esclusivamente di uffici di supporto. Le disposizioni occorrenti per l'attuazione del presente comma sono stabilite, in coerenza con il provvedimento di cui al comma 2, con decreto del Presidente del Consiglio dei ministri, da adottare entro centottanta giorni dalla data di entrata in vigore della presente disposizione. \n 2. Le disposizioni del presente articolo si applicano ai componenti degli organi di vertice e ai dirigenti della Banca d'Italia e dell'Istituto per la vigilanza sulle assicurazioni per un periodo, non superiore all'anno, stabilito con decreto del Presidente del Consiglio dei ministri, da adottare entro centottanta giorni dalla data di entrata in vigore della presente disposizione\u00bb. \n\n\n\n\n\n2. All'articolo 4 del decreto legislativo 8 aprile 2013, n. 39, sono apportate le seguenti modificazioni: \n\na) al comma 1, alinea, le parole: \u00abnei due anni precedenti\u00bb sono sostituite dalle seguenti: \u00abnell'anno precedente\u00bb; \n\nb) dopo il comma 1 sono aggiunti i seguenti: \n \u00ab1-bis. Nelle ipotesi in cui l'incarico, la carica o l'attivit\u00e0 professionale abbia carattere occasionale o non esecutivo o di controllo, il comma 1 non si applica. In tale circostanza \u00e8 richiesta l'adozione di presidi organizzativi e di trasparenza atti a gestire potenziali conflitti di interesse. \n 1-ter. I presidi organizzativi di cui al comma 1-bis si applicano anche ai componenti dell'organo collegiale delle autorit\u00e0 amministrative indipendenti\u00bb. \n\n\n\n\n3. All'articolo 1, comma 40, della legge 28 dicembre 2015, n. 208, le parole: \u00abA tal fine le disposizioni occorrenti per l'attuazione della disposizione di cui al primo periodo del comma 1 dell'articolo 29-bis della legge 28 dicembre 2005, n. 262, sono stabilite, in coerenza con il provvedimento di cui al quarto periodo del comma 1 del citato articolo 29-bis della legge n. 262 del 2005, con decreto del Presidente del Consiglio dei ministri, da adottare entro sessanta giorni dalla data di entrata in vigore della presente legge.\u00bb sono soppresse. \n\n\n\n Note all'art. 21: \n - Si riporta il testo dell'articolo 4 del decreto legislativo 8 aprile 2013, n. 39 (Disposizioni in materia di inconferibilit\u00e0 e incompatibilit\u00e0 di incarichi presso le pubbliche amministrazioni e presso gli enti privati in controllo pubblico, a norma dell'articolo 1, commi 49 e 50, della legge 6 novembre 2012, n. 190) come modificato dalla presente legge: \n \u00abArt. 4 (Inconferibilit\u00e0 di incarichi nelle amministrazioni statali, regionali e locali a soggetti provenienti da enti di diritto privato regolati o finanziati). - 1. A coloro che, nell'anno precedente, abbiano svolto incarichi e ricoperto cariche in enti di diritto privato o finanziati dall'amministrazione o dall'ente pubblico che conferisce l'incarico ovvero abbiano svolto in proprio attivit\u00e0 professionali, se queste sono regolate, finanziate o comunque retribuite dall'amministrazione o ente che conferisce l'incarico, non possono essere conferiti: \n a) gli incarichi amministrativi di vertice nelle amministrazioni statali, regionali e locali; \n b) gli incarichi di amministratore di ente pubblico, di livello nazionale, regionale e locale; \n c) gli incarichi dirigenziali esterni, comunque denominati, nelle pubbliche amministrazioni, negli enti pubblici che siano relativi allo specifico settore o ufficio dell'amministrazione che esercita i poteri di regolazione e finanziamento. \n 1-bis. Nelle ipotesi in cui l'incarico, la carica o l'attivit\u00e0 professionale abbia carattere occasionale o non esecutivo o di controllo, il comma 1 non si applica. In tale circostanza \u00e8 richiesta l'adozione di presidi organizzativi e di trasparenza atti a gestire potenziali conflitti di interesse. \n 1-ter. I presidi organizzativi di cui al comma 1-bis si applicano anche ai componenti dell'organo collegiale delle autorit\u00e0 amministrative indipendenti.\u00bb. \n - Si riporta il testo del comma 40 dell'articolo 1 della legge 28 dicembre 2015, n. 208 recante: \u00abDisposizioni per la formazione del bilancio annuale e pluriennale dello Stato (legge di stabilit\u00e0 2016)\u00bb, come modificato dalla presente legge: \n \u00ab40. L'organismo di cui al comma 36 si avvale del proprio personale e di un contingente di personale anche con qualifica dirigenziale posto in posizione di distacco, comando o altro analogo istituto da amministrazioni pubbliche, incluse le autorit\u00e0 amministrative indipendenti. L'organismo rimborsa alle amministrazioni di appartenenza gli oneri relativi al citato personale; resta a carico dell'organismo anche l'eventuale attribuzione di un compenso aggiuntivo. Al termine del periodo di distacco, comando o altro analogo istituto e degli eventuali rinnovi, il predetto personale rientra nell'amministrazione di appartenenza, salvo che, a richiesta del personale interessato, l'organismo non lo immetta nel proprio organico a tempo indeterminato. Si applica l'articolo 17, comma 14, della legge 15 maggio 1997, n. 127.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-12&atto.codiceRedazionale=24G00041&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:37:03.119661"}
{"text": "\n\n\nArt. 22\nPoteri di contrasto dell'attivit\u00e0 pubblicitaria riferibile a soggetti non autorizzati\n\n\n1. All'articolo 7-octies del testo unico di cui al decreto legislativo 24 febbraio 1998, n. 58, dopo il comma 1 \u00e8 aggiunto il seguente: \n \u00ab1-bis. La Consob pu\u00f2 vietare lo svolgimento delle campagne pubblicitarie condotte tramite la rete internet o ogni altro mezzo di comunicazione quando hanno ad oggetto, direttamente o indirettamente, servizi e attivit\u00e0 di investimento prestati da soggetti non abilitati ai sensi dell'articolo 18 del presente decreto\u00bb. \n\n\n\n2. All'articolo 36 del decreto-legge 30 aprile 2019, n. 34, convertito, con modificazioni, dalla legge 28 giugno 2019, n. 58, dopo il comma 2-terdecies \u00e8 aggiunto il seguente: \n \u00ab2-quaterdecies. La Consob pu\u00f2 ordinare ai soggetti di cui al comma 2-terdecies la rimozione delle campagne pubblicitarie condotte attraverso le reti telematiche o di telecomunicazione, aventi ad oggetto servizi o attivit\u00e0 di investimento prestati da chi non vi \u00e8 abilitato\u00bb. \n\n\n\n Note all'art. 22: \n - Si riporta il testo dell'articolo 7-octies del citato decreto legislativo 24 febbraio 1998, n. 58, come modificato dalla presente legge: \n \u00abArt. 7-octies (Poteri di contrasto all'abusivismo).\n - 1. La Consob pu\u00f2, nei confronti di chiunque offre o svolge servizi o attivit\u00e0 di investimento tramite la rete internet senza esservi abilitato ai sensi del presente decreto: \n a) rendere pubblica, anche in via cautelare, la circostanza che il soggetto non \u00e8 autorizzato allo svolgimento delle attivit\u00e0 indicate dall'articolo 1, comma 5; \n b) ordinare di porre termine alla violazione. \n 1-bis. La Consob pu\u00f2 vietare lo svolgimento delle campagne pubblicitarie condotte tramite la rete internet o ogni altro mezzo di comunicazione quando hanno ad oggetto, direttamente o indirettamente, servizi e attivit\u00e0 di investimento prestati da soggetti non abilitati ai sensi dell'articolo 18 del presente decreto.\u00bb. \n - Si riporta il testo dell'articolo 36 del decreto-legge 30 aprile 2019, n. 34, convertito, con modificazioni, dalla legge 28 giugno 2019, n. 58 (Misure urgenti di crescita economica e per la risoluzione di specifiche situazioni di crisi) come modificato dalla presente legge: \n \u00abArt. 36 (Banche popolari e Fondo indennizzo risparmiatori). - 1. All'articolo 1, comma 2, del decreto-legge 24 gennaio 2015, n. 3, convertito, con modificazioni, dalla legge 24 marzo 2015, n. 33, la parola: \"2019\" \u00e8 sostituita dalla seguente: \"2020\". \n 2. All'articolo 1 della legge 30 dicembre 2018, n. 145, sono apportate le seguenti modifiche: \n a) al comma 494, le parole \"e aventi causa\" sono sostituite dalle seguenti: \"mortis causa, o il coniuge, il soggetto legato da unione civile, il convivente more uxorio o di fatto di cui alla legge 20 maggio 2016, n. 76, i parenti entro il secondo grado, ove siano succeduti nel possesso dei predetti strumenti finanziari in forza di trasferimento a titolo particolare per atto tra vivi\"; \n b) al comma 496, primo periodo, dopo le parole \"costo di acquisto,\" sono inserite le seguenti: \"inclusi gli oneri fiscali,\"; \n c) al comma 497, primo periodo, dopo le parole \"costo di acquisto,\" sono inserite le seguenti: \"inclusi gli oneri fiscali,\"; \n d) al comma 500, secondo periodo, dopo le parole \"titoli di Stato con scadenza equivalente\" sono aggiunte le seguenti: \"determinato ai sensi dei commi 3, 4 e 5 dell'articolo 9 del decreto-legge 3 maggio 2016, n. 59, convertito, con modificazioni, dalla legge 30 giugno 2016, n. 119\"; \n e) al comma 501, i periodi secondo, terzo, quarto, quinto e sesto sono sostituiti dai seguenti: \n \"Con decreto del Ministro dell'economia e delle finanze sono definite le modalit\u00e0 di presentazione della domanda di indennizzo nonch\u00e9 i piani di riparto delle risorse disponibili. Con il medesimo decreto \u00e8 istituita e disciplinata una Commissione tecnica per: l'esame delle domande e l'ammissione all'indennizzo del FIR all'indennizzo del FIR; la verifica delle violazioni massive, nonch\u00e9 della sussistenza del nesso di causalit\u00e0 tra le medesime e il danno subito dai risparmiatori; l'erogazione dell'indennizzo da parte del FIR. Le suddette verifiche possono avvenire anche attraverso la preventiva tipizzazione delle violazioni massive e la corrispondente identificazione degli elementi oggettivi e/o soggettivi in presenza dei quali l'indennizzo pu\u00f2 essere direttamente erogato. Il decreto indica i tempi delle procedure di definizione delle istanze presentate entro il termine di cui al penultimo periodo e, in modo non tassativo, le fattispecie di violazioni massive. Il suddetto procedimento non si applica ai casi di cui al comma 502-bis. La citata Commissione \u00e8 composta da nove membri in possesso di idonei requisiti di competenza, indipendenza, onorabilit\u00e0 e probit\u00e0. Con successivo decreto del Ministro dell'economia e delle finanze sono nominati i componenti della Commissione tecnica e determinati gli emolumenti da attribuire ai medesimi, nel limite massimo di 1,2 milioni di euro per ciascuno degli anni 2019, 2020 e 2021. Ai relativi oneri si provvede mediante la corrispondente riduzione della dotazione del FIR. Qualora l'importo dei compensi da attribuire ai componenti della Commissione tecnica risulti inferiore al predetto limite massimo, con decreto del Ministro dell'economia e delle finanze, l'importo eccedente confluisce nel FIR. Il Ministro dell'economia e delle finanze \u00e8 autorizzato ad apportare le occorrenti variazioni di bilancio. La domanda di indennizzo, corredata di idonea documentazione attestante i requisiti di cui al comma 494, \u00e8 inviata entro il termine di centottanta giorni decorrenti dalla data individuata con apposito decreto del Ministro dell'economia e delle finanze.\"; \n f) dopo il comma 501 \u00e8 inserito il seguente comma: \n \"501-bis. Le attivit\u00e0 di supporto per l'espletamento delle funzioni della Commissione tecnica di cui al comma 501 sono affidate dal Ministero dell'economia e delle finanze, nel rispetto dei pertinenti principi dell'ordinamento nazionale e di quello dell'Unione europea, a societ\u00e0 a capitale interamente pubblico, su cui l'amministrazione dello Stato esercita un controllo analogo a quello esercitato su propri servizi e che svolge la propria attivit\u00e0 quasi esclusivamente nei confronti della predetta amministrazione. Gli oneri e le spese relative alle predette attivit\u00e0 sono a carico delle risorse finanziarie del FIR non oltre il limite massimo complessivo di 12,5 milioni di euro.\"; \n g) il comma 502 \u00e8 sostituito dal seguente: \n \"502. I risparmiatori di cui al comma 502-bis sono soddisfatti con priorit\u00e0 a valere sulla dotazione del FIR.\"; \n h) dopo il comma 502, sono aggiunti i seguenti: \n \"502-bis. Previo accertamento da parte della Commissione tecnica di cui al comma 501 esclusivamente dei requisiti soggettivi e oggettivi previsti nel presente comma, hanno diritto all'erogazione da parte del FIR di un indennizzo forfettario dell'ammontare determinato ai sensi dei precedenti commi 496 e 497 i risparmiatori persone fisiche, imprenditori individuali, anche agricoli, coltivatori diretti, in possesso delle azioni e delle obbligazioni subordinate delle banche di cui al comma 493 alla data del provvedimento di messa in liquidazione coatta amministrativa - ovvero i loro successori mortis causa o il coniuge, il soggetto legato da unione civile, il convivente more uxorio o di fatto, i parenti entro il secondo grado in possesso dei suddetti strumenti finanziari a seguito di trasferimento con atto tra vivi - che soddisfano una delle seguenti condizioni: a) patrimonio mobiliare di propriet\u00e0 del risparmiatore di valore inferiore a 100.000 euro; b) ammontare del reddito complessivo del risparmiatore ai fini dell'imposta sul reddito delle persone fisiche inferiore a 35.000 euro nell'anno 2018, al netto di eventuali prestazioni di previdenza complementare erogate sotto forma di rendita. Il valore del patrimonio mobiliare di cui alla suddetta lettera a) risulta dal patrimonio mobiliare posseduto al 31 dicembre 2018, esclusi gli strumenti finanziari di cui al comma 494, nonch\u00e9 i contratti di assicurazione a capitalizzazione o mista sulla vita, calcolato secondo i criteri e le istruzioni approvati con decreto del Ministero del lavoro e delle politiche sociali, Direzione generale per l'inclusione e le politiche sociali, di concerto con il Ministero dell'economia e delle finanze, Dipartimento delle finanze del 13 aprile 2017, n. 138, recante approvazione del modello tipo di dichiarazione sostitutiva unica (DSU), nonch\u00e9 delle relative istruzioni per la compilazione, ai sensi dell'articolo 10, comma 3, del decreto del Presidente del Consiglio dei ministri del 5 dicembre 2013, n. 159. Con il decreto del Ministro dell'economia e delle finanze previsto dal precedente comma 501 sono stabilite le modalit\u00e0 di presentazione dell'istanza di erogazione del menzionato indennizzo forfettario. Nell'erogazione degli indennizzi effettuata ai sensi del presente comma \u00e8 data precedenza ai pagamenti di importo non superiore a 50.000 euro. \n 502-ter. Il limite di valore del patrimonio mobiliare di propriet\u00e0 del risparmiatore, di cui al comma 502-bis, lettera a), pu\u00f2 essere elevato fino a 200.000 euro con decreto del Presidente del Consiglio dei ministri, su proposta del Ministro dell'economia e delle finanze, previo assenso della Commissione europea. Il decreto del Ministro dell'economia e delle finanze di cui al comma 501, secondo periodo, \u00e8 conseguentemente adeguato.\". \n 2-bis. Al fine di promuovere e sostenere l'imprenditoria, di stimolare la competizione nel mercato e di assicurare la protezione adeguata dei consumatori, degli investitori e del mercato dei capitali, nonch\u00e9 di favorire il raccordo tra le istituzioni, le autorit\u00e0 e gli operatori del settore, il Ministro dell'economia e delle finanze, sentiti la Banca d'Italia, la Commissione nazionale per le societ\u00e0 e la borsa (CONSOB) e l'Istituto per la vigilanza sulle assicurazioni (IVASS), adotta, entro il 31 gennaio 2021, uno o pi\u00f9 regolamenti per definire le condizioni e le modalit\u00e0 di svolgimento di una sperimentazione relativa alle attivit\u00e0 di tecno-finanza (FinTech) volte al perseguimento, mediante nuove tecnologie quali l'intelligenza artificiale e i registri distribuiti, dell'innovazione di servizi e di prodotti nei settori finanziario, creditizio, assicurativo e dei mercati regolamentati. \n 2-ter. La sperimentazione di cui al comma 2-bis si conforma al principio di proporzionalit\u00e0 previsto dalla normativa dell'Unione europea ed \u00e8 caratterizzata da: \n a) una durata massima di diciotto mesi prorogabili per un massimo di ulteriori dodici mesi; \n b) requisiti patrimoniali ridotti; \n c) adempimenti semplificati e proporzionati alle attivit\u00e0 che si intende svolgere; \n d) tempi ridotti delle procedure autorizzative; \n e) definizione di perimetri e limiti di operativit\u00e0. \n 2-quater. Nel rispetto della normativa inderogabile dell'Unione europea, i regolamenti di cui al comma 2-bis stabiliscono o individuano i criteri per determinare: \n a) i requisiti di ammissione alla sperimentazione; \n a-bis) i casi in cui un'attivit\u00e0 pu\u00f2 essere ammessa a sperimentazione; \n a-ter) i casi in cui \u00e8 ammessa la proroga; \n b) i requisiti patrimoniali; \n c) gli adempimenti semplificati e proporzionati alle attivit\u00e0 che si intende svolgere; \n d) i perimetri di operativit\u00e0; \n e) gli obblighi informativi; \n f) i tempi per il rilascio di autorizzazioni; \n g) i requisiti di professionalit\u00e0 degli esponenti aziendali; \n h) i profili di governo societario e di gestione del rischio; \n i) le forme societarie ammissibili anche in deroga alle forme societarie previste dal testo unico delle leggi in materia bancaria e creditizia, di cui al decreto legislativo 1\u00b0 settembre 1993, n. 385, dal testo unico delle disposizioni in materia di intermediazione finanziaria, di cui al decreto legislativo 24 febbraio 1998, n. 58, e dal codice delle assicurazioni private, di cui al decreto legislativo 7 settembre 2005, n. 209; \n l) le eventuali garanzie finanziarie; \n m) l'iter successivo al termine della sperimentazione. \n 2-quinquies. Le misure di cui ai commi 2-ter e 2-quater possono essere differenziate e adeguate in considerazione delle particolarit\u00e0 e delle esigenze dei casi specifici; esse hanno carattere temporaneo e garantiscono adeguate forme di informazione e di protezione a favore di consumatori e investitori, nonch\u00e9 del corretto funzionamento dei mercati. L'operativit\u00e0 delle misure cessa al termine del relativo periodo, ovvero alla perdita dei requisiti o al superamento dei limiti operativi stabiliti, nonch\u00e9 negli altri casi previsti dai regolamenti di cui al comma 2-bis. \n 2-sexies. La sperimentazione non comporta il rilascio di autorizzazioni per l'esercizio di attivit\u00e0 riservate da svolgersi al di fuori di essa. Lo svolgimento, nell'ambito della sperimentazione e nel rispetto dei limiti stabiliti dai provvedimenti di ammissione, di attivit\u00e0 che rientrano nella nozione di servizi e attivit\u00e0 di investimento non implica l'esercizio a titolo abituale di attivit\u00e0 riservate e, pertanto, non necessita del rilascio di autorizzazioni ove sia prevista una durata massima di sei mesi, salvo il maggior termine della sperimentazione, che non pu\u00f2 superare complessivamente il limite massimo di diciotto mesi, nei casi in cui sia concessa una proroga funzionale all'ottenimento dell'autorizzazione o dell'iscrizione prevista dalla legge per lo svolgimento abituale e a titolo professionale dell'attivit\u00e0 medesima.\n Nel rispetto delle norme stabilite dai regolamenti di cui al comma 2-bis e delle finalit\u00e0 del periodo di sperimentazione, la Banca d'Italia, la CONSOB e l'IVASS, nell'ambito delle proprie competenze e delle materie seguite, adottano i provvedimenti per l'ammissione alla sperimentazione delle attivit\u00e0 di cui al comma 2-bis e ogni altra iniziativa ad essi propedeutica. I provvedimenti per l'ammissione alla sperimentazione stabiliscono i limiti dell'attivit\u00e0 di partecipazione alla sperimentazione con riguardo alla tipologia e alle modalit\u00e0 di prestazione del servizio di investimento, alla tipologia e al numero di utenti finali, al numero di operazioni, ai volumi complessivi dell'attivit\u00e0. Nel rispetto della normativa inderogabile dell'Unione europea, l'ammissione alla sperimentazione pu\u00f2 comportare la deroga o la disapplicazione temporanee degli orientamenti di vigilanza o degli atti di carattere generale emanati dalle autorit\u00e0 di vigilanza, nonch\u00e9 delle norme o dei regolamenti emanati dalle medesime autorit\u00e0 di vigilanza, concernenti i profili di cui al comma 2-quater, lettere b), c), d), e), f), g), h), i) e l). Alle attivit\u00e0 della Banca d'Italia, della CONSOB e dell'IVASS relative alla sperimentazione si applicano gli articoli 7 del testo unico di cui al decreto legislativo 1\u00b0 settembre 1993, n. 385, 4 del testo unico di cui al decreto legislativo 24 febbraio 1998, n. 58, e 10 del codice di cui al decreto legislativo 7 settembre 2005, n. 209, nonch\u00e9 gli articoli 21 e 24, comma 6-bis, della legge 28 dicembre 2005, n. 262. \n 2-septies. La Banca d'Italia, la CONSOB e l'IVASS redigono annualmente, ciascuno per quanto di propria competenza, una relazione d'analisi sul settore tecno-finanziario, riportando quanto emerge dall'applicazione del regime di sperimentazione di cui al comma 2-bis, e segnalano eventuali modifiche normative o regolamentari necessarie per lo sviluppo del settore, la tutela del risparmio e la stabilit\u00e0 finanziaria. \n 2-octies. \u00c8 istituito presso il Ministero dell'economia e delle finanze il Comitato FinTech. Il Comitato ha il compito di individuare gli obiettivi, definire i programmi e porre in essere le azioni per favorire lo sviluppo della tecno-finanza, anche in cooperazione con soggetti esteri, nonch\u00e9 di formulare proposte di carattere normativo e agevolare il contatto degli operatori del settore con le istituzioni e con le autorit\u00e0. Sono membri permanenti del Comitato il Ministro dell'economia e delle finanze, il Ministro dello sviluppo economico, il Ministro per gli affari europei, la Banca d'Italia, la CONSOB, l'IVASS, l'Autorit\u00e0 garante della concorrenza e del mercato, il Garante per la protezione dei dati personali, l'Agenzia per l'Italia digitale e l'Agenzia delle entrate. Il Comitato pu\u00f2 invitare alle proprie riunioni, con funzioni consultive e senza diritto di voto, ulteriori istituzioni e autorit\u00e0, nonch\u00e9 associazioni di categoria, imprese, enti e soggetti operanti nel settore della tecno-finanza. I regolamenti di cui al comma 2-bis stabiliscono le attribuzioni del Comitato. Per le attivit\u00e0 svolte dal Comitato relative alla sperimentazione, i membri permanenti collaborano tra loro, anche mediante scambio di informazioni, e non possono reciprocamente opporsi il segreto d'ufficio. Dall'attuazione delle disposizioni dei commi da 2-bis al presente comma non devono derivare nuovi o maggiori oneri per la finanza pubblica. \n 2-novies. Le autorit\u00e0 di vigilanza e di controllo sono autorizzate, singolarmente o in collaborazione tra loro, a stipulare accordi con una o pi\u00f9 universit\u00e0 sottoposte alla vigilanza del Ministro dell'istruzione, dell'universit\u00e0 e della ricerca e con centri di ricerca ad esse collegati, aventi ad oggetto lo studio dell'applicazione alla loro attivit\u00e0 istituzionale degli strumenti di intelligenza artificiale, di registri contabili criptati e di registri distribuiti, nonch\u00e9 la formazione del proprio personale. Agli oneri derivanti dagli accordi di cui al presente comma le autorit\u00e0 provvedono nell'ambito dei rispettivi stanziamenti di bilancio. \n 2-decies. All'articolo 24-bis del decreto-legge 23 dicembre 2016, n. 237, convertito, con modificazioni, dalla legge 17 febbraio 2017, n. 15, sono apportate le seguenti modificazioni: \n a) il comma 7 \u00e8 sostituito dal seguente: \n \"7. Dall'istituzione del Comitato di cui al comma 6 non devono derivare oneri a carico della finanza pubblica, salvo quanto previsto dal comma 9\"; \n b) il comma 9 \u00e8 sostituito dal seguente: \n \"9. Il Comitato opera attraverso riunioni periodiche, prevedendo, ove necessario, la costituzione di specifici gruppi di ricerca cui possono partecipare accademici ed esperti nella materia. La partecipazione al Comitato non d\u00e0 titolo ad alcun emolumento o compenso o gettone di presenza. \u00c8 fatta salva la corresponsione ai componenti del Comitato dei rimborsi delle spese di viaggio e di alloggio, sostenute per la partecipazione alle riunioni periodiche di cui al primo periodo, a valere sui fondi previsti dal comma 11\". \n 2-undecies. All'articolo 48-bis, comma 1, secondo periodo, del decreto del Presidente della Repubblica 29 settembre 1973, n. 602, sono aggiunte, in fine, le seguenti parole: \"nonch\u00e9 ai risparmiatori di cui all'articolo 1, comma 494, della legge 30 dicembre 2018, n. 145, che hanno subito un pregiudizio ingiusto da parte di banche e loro controllate aventi sede legale in Italia, poste in liquidazione coatta amministrativa dopo il 16 novembre 2015 e prima del 16 gennaio 2018\". \n 2-duodecies. All'articolo 5, comma 1, del decreto-legge 25 marzo 2019, n. 22, convertito, con modificazioni, dalla legge 20 maggio 2019, n. 41, le parole: \"ad operarvi nel periodo transitorio,\" sono sostituite dalle seguenti: \"ad operare con le medesime modalit\u00e0 nel periodo transitorio,\". \n 2-terdecies. La CONSOB ordina ai fornitori di connettivit\u00e0 alla rete internet ovvero ai gestori di altre reti telematiche o di telecomunicazione, o agli operatori che in relazione ad esse forniscono servizi telematici o di telecomunicazione, la rimozione delle iniziative di chiunque nel territorio della Repubblica, attraverso le reti telematiche o di telecomunicazione, offre o svolge servizi o attivit\u00e0 di investimento senza esservi abilitato. I destinatari degli ordini comunicati ai sensi del primo periodo hanno l'obbligo di inibire l'utilizzazione delle reti delle quali sono gestori o in relazione alle quali forniscono servizi. La CONSOB pu\u00f2 stabilire con regolamento le modalit\u00e0 e i termini degli adempimenti previsti dal presente comma. \n 2-quaterdecies. La Consob pu\u00f2 ordinare ai soggetti di cui al comma 2-terdecies la rimozione delle campagne pubblicitarie condotte attraverso le reti telematiche o di telecomunicazione, aventi ad oggetto servizi o attivit\u00e0 di investimento prestati da chi non vi \u00e8 abilitato.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-12&atto.codiceRedazionale=24G00041&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:37:07.217920"}
{"text": "\n\n\nArt. 23\n Modifiche ai poteri sanzionatori della Consob\n\n\n1. Nella parte V del testo unico di cui al decreto legislativo 24 febbraio 1998, n. 58, dopo l'articolo 196-bis \u00e8 aggiunto il seguente titolo: \n \u00abTITOLO II-bis. - DISPOSIZIONI COMUNI \n Art. 196-ter (Impegni). - 1. Per le violazioni di competenza della Consob, entro trenta giorni dalla notificazione della lettera di contestazione degli addebiti, il soggetto destinatario della stessa pu\u00f2 presentare impegni tali da far venir meno i profili di lesione degli interessi degli investitori e del mercato oggetto della contestazione. A tal fine la Consob, valutata la gravit\u00e0 delle violazioni e l'idoneit\u00e0 di tali impegni anche in relazione alla tutela degli interessi lesi e previa eventuale consultazione degli operatori di settore, pu\u00f2, nei limiti previsti dall'ordinamento dell'Unione europea, rendere gli impegni assunti obbligatori per i soggetti destinatari del procedimento sanzionatorio e pubblicare gli impegni medesimi. Tale decisione pu\u00f2 essere adottata per un periodo di tempo determinato e chiude il procedimento sanzionatorio senza accertare la violazione. \n 2. In caso di mancato rispetto degli impegni resi obbligatori ai sensi del comma 1, i limiti edittali massimi della sanzione amministrativa pecuniaria prevista dalla normativa di riferimento sono aumentati del 10 per cento. Al fine di monitorare l'attuazione degli impegni, la Consob pu\u00f2 esercitare i poteri di vigilanza a essa attribuiti al fine dell'accertamento della violazione contestata. \n 3. La Consob pu\u00f2 d'ufficio riaprire il procedimento sanzionatorio se: \n a) si modifica in modo determinante la situazione di fatto rispetto a un elemento su cui si fonda la decisione; \n b) i soggetti interessati contravvengono agli impegni assunti; \n c) la decisione si fonda su informazioni trasmesse dalle parti che sono incomplete, inesatte o fuorvianti. \n 4. La Consob definisce con proprio provvedimento generale, in conformit\u00e0 con l'ordinamento dell'Unione europea e garantendo il diritto al contraddittorio, le regole procedurali che disciplinano la presentazione e la valutazione degli impegni di cui al presente articolo\u00bb. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-12&atto.codiceRedazionale=24G00041&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:37:11.314606"}
{"text": "\n\n\nArt. 24\n Interpretazione autentica del comma 14 dell'articolo 19 \n del decreto legislativo n. 164 del 2007\n\n\n1. Il comma 14 dell'articolo 19 del decreto legislativo 17 settembre 2007, n. 164, si intende riferito a tutti i soggetti in possesso dei requisiti di accesso all'Albo dei promotori finanziari di cui all'articolo 4 del regolamento di cui al decreto del Ministro del tesoro, del bilancio e della programmazione economica 11 novembre 1998, n. 472, nel periodo precedente al trasferimento delle funzioni di tenuta dell'albo unico dei consulenti finanziari dalla Consob all'Organismo di vigilanza e tenuta dell'albo unico dei consulenti finanziari di cui all'articolo 31, comma 4, del testo unico di cui al decreto legislativo 24 febbraio 1998, n. 58. \n\n\n\n Note all'art. 24: \n - Si riporta il testo dell'articolo 19 del decreto legislativo 17 settembre 2007, n. 164 (Attuazione della direttiva 2004/39/CE relativa ai mercati degli strumenti finanziari, che modifica le direttive 85/611/CEE, 93/6/CEE e 2000/12/CE e abroga la direttiva 93/22/CEE): \n \u00abArt. 19 (Disposizioni finali e transitorie). - 1. Le disposizioni del presente decreto entrano in vigore il 1\u00b0 novembre 2007. \n 2. Le SIM e le banche autorizzate in Italia alla data del 31 ottobre 2007 alla prestazione del servizio di negoziazione per conto proprio si intendono autorizzate alla prestazione dei servizi e delle attivit\u00e0 di cui all'articolo 1, comma 5, lettere a) e b), del decreto legislativo 24 febbraio 1998, n. 58. Gli intermediari finanziari iscritti nell'elenco previsto dall'articolo 107 del decreto legislativo 1\u00b0 settembre 1993, n. 385, al ricorrere delle medesime condizioni, si intendono autorizzati alla prestazione dei servizi e delle attivit\u00e0 di cui all'articolo 1, comma 5, lettere a) e b), del decreto legislativo 24 febbraio 1998, n. 58, limitatamente agli strumenti finanziari derivati. \n 3. Le SIM e le banche autorizzate in Italia alla data del 31 ottobre 2007 alla prestazione del servizio di negoziazione per conto terzi si intendono autorizzate alla prestazione del servizio di cui all'articolo 1, comma 5, lettera b), del decreto legislativo 24 febbraio 1998, n. 58. \n 4. Le SIM, gli intermediari finanziari iscritti nell'elenco previsto dall'articolo 107 del decreto legislativo 1\u00b0 settembre 1993, n. 385, e le banche autorizzate in Italia alla data del 31 ottobre 2007 alla prestazione del servizio di collocamento, con preventiva sottoscrizione o acquisto a fermo, ovvero assunzione di garanzia nei confronti dell'emittente, si intendono autorizzate alla prestazione del servizio di cui all'articolo 1, comma 5, lettera c), del decreto legislativo 24 febbraio 1998, n. 58. \n 5. Le SIM, gli intermediari finanziari iscritti nell'elenco previsto dall'articolo 107 del decreto legislativo 1\u00b0 settembre 1993, n. 385, e le banche autorizzate in Italia alla data del 31 ottobre 2007 alla prestazione del servizio di collocamento, senza preventiva sottoscrizione o acquisto a fermo, ovvero assunzione di garanzia nei confronti dell'emittente, si intendono autorizzate alla prestazione del servizio di cui all'articolo 1, comma 5, lettera c-bis), del decreto legislativo 24 febbraio 1998, n. 58. \n 6. Le SIM e le banche autorizzate in Italia alla data del 31 ottobre 2007 alla prestazione del servizio di gestione su base individuale di portafogli di investimento per conto terzi si intendono autorizzate alla prestazione del servizio di cui all'articolo 1, comma 5, lettera d), del decreto legislativo 24 febbraio 1998, n. 58. \n 7. Le SIM e le banche autorizzate in Italia alla data del 31 ottobre 2007 alla prestazione del servizio di ricezione e trasmissione di ordini nonch\u00e9 mediazione si intendono autorizzate alla prestazione del servizio di cui all'articolo 1, comma 5, lettera e), del decreto legislativo 24 febbraio 1998, n. 58. \n 8. Le SIM e le banche autorizzate in Italia alla prestazione di uno o pi\u00f9 servizi di investimento alla data del 31 ottobre 2007 si intendono autorizzate alla prestazione del servizio di cui all'articolo 1, comma 5, lettera f), del decreto legislativo 24 febbraio 1998, n. 58. \n 9. Le SGR autorizzate in Italia alla data del 31 ottobre 2007 si intendono autorizzate alla prestazione del servizio di cui all'articolo 1, comma 5, lettera f), del decreto legislativo 24 febbraio 1998, n. 58. \n 10. Le SIM, le SGR e le banche autorizzate in Italia alla data del 31 ottobre 2007 comunicano alle autorit\u00e0 competenti alla tenuta dei rispettivi albi entro il 30 novembre 2007 se non intendono avvalersi della disposizione di cui al comma 9. \n 11. Le societ\u00e0 di gestione dei mercati regolamentati autorizzati in Italia alla data del 31 ottobre 2007 si intendono autorizzate all'esercizio dei mercati regolamentati di cui all'articolo 63, commi 1 e 3, e all'articolo 66, comma 1, del decreto legislativo 24 febbraio 1998, n. 58. \n 12. Le societ\u00e0 di gestione dei mercati regolamentati che gestiscono sistemi di scambi organizzati multilaterali alla data del 31 ottobre 2007 si intendono autorizzate all'esercizio dell'attivit\u00e0 di gestione di sistemi multilaterali di negoziazione. \n 13. I soggetti abilitati adeguano entro il 30 giugno 2008 i contratti in essere al 1\u00b0 novembre 2007. \n 14. Fino al trasferimento delle funzioni di cui all'articolo 1, comma 36, della legge 28 dicembre 2015, n. 208, e comunque non oltre il 31 dicembre 2017, la riserva di attivit\u00e0 di cui all'articolo 18 del testo unico di cui al decreto legislativo 24 febbraio 1998, n. 58, non pregiudica la possibilit\u00e0 per i soggetti che, alla data del 31 ottobre 2007, prestano la consulenza in materia di investimenti, di continuare a svolgere il servizio di cui all'articolo 1, comma 5, lettera f), del decreto legislativo 24 febbraio 1998, n. 58, senza detenere somme di denaro o strumenti finanziari di pertinenza dei clienti. \n 14-bis. Il Ministro dell'economia e delle finanze con proprio decreto, adottato sentite la Banca d'Italia e la Consob, nomina, in sede di prima applicazione, i membri dell'organismo di cui all'articolo 18-bis del decreto legislativo 24 febbraio 1998, n. 58, fissando la durata in carica, i compensi e le attribuzioni. Alle relative spese provvede l'organismo mediante le risorse derivanti dai contributi e dalle altre somme versati dagli iscritti.\u00bb. \n - Si riporta il testo dell'articolo 4 del regolamento di cui al decreto del Ministro del tesoro, del bilancio e della programmazione economica 11 novembre 1998, n. 472 recante norme per l'individuazione dei requisiti di onorabilit\u00e0 e di professionalit\u00e0 per l'iscrizione all'Albo unico dei promotori finanziari: \n \u00abArt. 4 (Criteri valutativi della esperienza professionale). - 1. L'accesso all'Albo dei promotori finanziari \u00e8 consentito a coloro che hanno acquistato una specifica esperienza professionale avendo svolto una delle sottoindicate attivit\u00e0: \n a) agente di cambio, iscritto al ruolo unico nazionale o al ruolo speciale tenuti dal Ministero dell'economia e delle finanze; \n b) negoziatore, abilitato ai sensi dell'articolo 7, comma 2, della legge 2 gennaio 1991, n. l ; \n c) funzionario di banca addetto ad uno dei servizi e attivit\u00e0 di investimento previsti dal decreto legislativo 24 febbraio 1998, n. 58, o al settore della commercializzazione di prodotti finanziari della banca, ovvero personale preposto ad una dipendenza o ad un'altra unit\u00e0 operativa, o comunque responsabile della stessa, addetto ad uno dei predetti servizi e attivit\u00e0 di investimento, ovvero responsabile del controllo interno; \n d) funzionario di impresa di investimento o di societ\u00e0 di gestione del risparmio addetto ad uno dei servizi e attivit\u00e0 di investimento previsti dal decreto legislativo n. 58/1998 o all'attivit\u00e0 di gestione collettiva del risparmio, ovvero personale preposto ad un'unit\u00e0 operativa, o comunque responsabile della stessa, di uno dei predetti servizi e attivit\u00e0 di investimento o dell'attivit\u00e0 di gestione collettiva del risparmio, ovvero responsabile del controllo interno. \n 2. Le attivit\u00e0 di cui alle lettere c) e d) del comma 1, devono essere state svolte per uno o pi\u00f9 periodi di tempo complessivamente pari ad almeno tre anni. \n 3. La documentazione da produrre per l'attestazione del possesso dei requisiti professionali di cui alle lettere c) e d) del comma 1, deve includere una dichiarazione autentica resa dal legale rappresentante del soggetto presso il quale \u00e8 stata svolta l'esperienza professionale, attestante l'ufficio al quale il richiedente l'iscrizione all'Albo \u00e8 stato addetto, le mansioni ricoperte ed il relativo periodo di svolgimento. \n 4. La dichiarazione di cui al precedente comma 3 pu\u00f2 essere resa anche dal dirigente munito di firma sociale, ai sensi dello statuto, preposto alla funzione della gestione e dell'amministrazione del personale.\u00bb. \n - Si riporta il testo dell'articolo 31 del citato decreto legislativo 24 febbraio 1998, n. 58: \n \u00abArt. 31 (Consulenti finanziari abilitati all'offerta fuori sede e Organismo di vigilanza e tenuta dell'albo unico dei consulenti finanziari). - 1. Per l'offerta fuori sede le Sim, le banche italiane, le imprese di investimento e le banche UE, le imprese di paesi terzi, le Sgr, le societ\u00e0 di gestione UE, le Sicav, le Sicaf, i GEFIA UE e non UE, gli intermediari finanziari iscritti nell'albo previsto dall'articolo 106 del testo unico bancario si avvalgono di consulenti finanziari abilitati all'offerta fuori sede, fermo restando quanto previsto dagli articoli 27, comma 2, e 29-bis, comma 2. I consulenti finanziari abilitati all'offerta fuori sede stabiliti sul territorio della Repubblica di cui si avvalgono le imprese di investimento UE, le banche UE, le imprese di paesi terzi, le societ\u00e0 di gestione UE, i GEFIA UE e non UE sono equiparati, ai fini dell'applicazione delle regole di condotta, a una succursale costituita nel territorio della Repubblica. \n 2. L'attivit\u00e0 di consulente finanziario abilitato all'offerta fuori sede \u00e8 svolta esclusivamente nell'interesse di un solo soggetto. Il consulente finanziario abilitato all'offerta fuori sede promuove e colloca i servizi d'investimento e/o i servizi accessori presso clienti o potenziali clienti, riceve e trasmette le istruzioni o gli ordini dei clienti riguardanti servizi d'investimento o prodotti finanziari, promuove e colloca prodotti finanziari, presta consulenza in materia di investimenti ai clienti o potenziali clienti rispetto a detti prodotti o servizi finanziari. Il consulente finanziario abilitato all'offerta fuori sede pu\u00f2 promuovere e collocare contratti relativi alla concessione di finanziamenti o alla prestazione di servizi di pagamento per conto del soggetto nell'interesse del quale esercita l'attivit\u00e0 di offerta fuori sede. \n 2-bis. I consulenti finanziari abilitati all'offerta fuori sede non possono detenere denaro e/o strumenti finanziari dei clienti o potenziali clienti del soggetto per cui operano. \n 3. Il soggetto che conferisce l'incarico \u00e8 responsabile in solido dei danni arrecati a terzi dal consulente finanziario abilitato all'offerta fuori sede, anche se tali danni siano conseguenti a responsabilit\u00e0 accertata in sede penale. \n 3-bis. I soggetti di cui al comma 1 garantiscono che i consulenti finanziari abilitati all'offerta fuori sede comunichino immediatamente a qualsiasi cliente o potenziale cliente in che veste operano e quale soggetto rappresentano. I soggetti di cui al comma 1 adottano tutti i necessari controlli sulle attivit\u00e0 esercitate dai consulenti finanziari abilitati all'offerta fuori sede in modo che essi stessi continuino a rispettare le disposizioni del presente decreto e delle relative norme di attuazione. I soggetti che si avvalgono di consulenti finanziari abilitati all'offerta fuori sede verificano che i medesimi possiedano le conoscenze e la competenza adeguate per essere in grado di prestare i servizi d'investimento o i servizi accessori e di comunicare accuratamente tutte le informazioni riguardanti i servizi proposti al cliente o potenziale cliente. I soggetti che nominano consulenti finanziari abilitati all'offerta fuori sede adottano misure adeguate per evitare qualsiasi eventuale impatto negativo delle attivit\u00e0 di questi ultimi che non rientrano nell'ambito di applicazione della direttiva 2014/65/UE sulle attivit\u00e0 esercitate dagli stessi per loro conto. \n 4. \u00c8 istituito l'albo unico dei consulenti finanziari, nel quale sono iscritti in tre distinte sezioni i consulenti finanziari abilitati all'offerta fuori sede, i consulenti finanziari autonomi e le societ\u00e0 di consulenza finanziaria. Alla tenuta dell'albo provvede l'Organismo di vigilanza e tenuta dell'albo unico dei consulenti finanziari che \u00e8 costituito dalle associazioni professionali rappresentative dei consulenti finanziari abilitati all'offerta fuori sede, dei consulenti finanziari autonomi, delle societ\u00e0 di consulenza finanziaria e dei soggetti abilitati. Alle riunioni dell'assemblea dell'Organismo pu\u00f2 assistere un rappresentante della Consob. L'Organismo ha personalit\u00e0 giuridica ed \u00e8 ordinato in formadi associazione, con autonomia organizzativa e statutaria, nel rispetto del principio di articolazione territoriale delle proprie strutture e attivit\u00e0. L'Organismo esercita i poteri cautelari di cui all'articolo 7-septies e i poteri sanzionatori di cui all'articolo 196. I provvedimenti dell'Organismo sono pubblicati sul proprio sito internet. Lo statuto e il regolamento interno dell'Organismo, e le loro successive modifiche, sono trasmessi al Ministero dell'economia e delle finanze per l'approvazione, sentita la Consob. Il Ministero dell'economia e delle finanze nomina il Presidente del collegio sindacale dell'Organismo.\n Nell'ambito della propria autonomia finanziaria l'Organismo determina e riscuote i contributi e le altre somme dovute dagli iscritti, dai richiedenti l'iscrizione e da coloro che intendono sostenere la prova valutativa di cui al comma 5, nella misura necessaria per garantire lo svolgimento delle proprie attivit\u00e0. Il provvedimento con cui l'Organismo ingiunge il pagamento dei contributi dovuti ha efficacia di titolo esecutivo. Decorso inutilmente il termine fissato per il pagamento, l'Organismo procede alla esazione delle somme dovute in base alle norme previste per la riscossione, mediante ruolo, delle entrate dello Stato, degli enti territoriali, degli enti pubblici e previdenziali. Esso provvede all'iscrizione all'albo, previa verifica dei necessari requisiti, alla cancellazione dall'albo nelle ipotesi stabilite dalla Consob con il regolamento di cui al comma 6, e svolge ogni altra attivit\u00e0 necessaria per la tenuta dell'albo. L'Organismo opera nel rispetto dei principi e dei criteri stabiliti con regolamento della Consob, e sotto la vigilanza della medesima. All'Organismo, nell'esercizio dell'attivit\u00e0 di vigilanza sui soggetti iscritti all'albo, si applica il regime di responsabilit\u00e0 previsto per l'esercizio delle funzioni di controllo da parte della Consob ai sensi dell'articolo 24, comma 6-bis, della legge 28 dicembre 2005, n. 262. \n 5. Il Ministro dell'economia e delle finanze, con regolamento adottato sentita la CONSOB, determina i requisiti di onorabilit\u00e0 e di professionalit\u00e0 per l'iscrizione dei consulenti finanziari abilitati all'offerta fuori sede all'albo previsto dal comma 4. I requisiti di professionalit\u00e0 per l'iscrizione all'albo sono accertati sulla base di rigorosi criteri valutativi che tengano conto della pregressa esperienza professionale, validamente documentata, ovvero sulla base di prove valutative. \n 6. La CONSOB determina, con regolamento, i principi e i criteri relativi: \n a) alla formazione dell'albo previsto dal comma 4 e alle relative forme di pubblicit\u00e0; \n b) ai requisiti di rappresentativit\u00e0 delle associazioni professionali dei consulenti finanziari abilitati all'offerta fuori sede, dei consulenti finanziari autonomi, delle societ\u00e0 di consulenza finanziaria e dei soggetti abilitati; \n c) all'iscrizione, alla cancellazione e alle cause di riammissione all'albo previsto dal comma 4; \n d) alle cause di incompatibilit\u00e0; \n d-bis) all'attivit\u00e0 di vigilanza svolta dall'Organismo; \n e) ai provvedimenti cautelari e alle sanzioni disciplinati, rispettivamente, dagli articoli 7-septies e 196 e alle violazioni cui si applicano le sanzioni previste dallo stesso articolo 196, comma 1; \n f) all'esame, da parte della stessa CONSOB, dei reclami contro le delibere dell'Organismo di cui al comma 4, relative ai provvedimenti indicati alla lettera c); \n g) alle regole di presentazione e di comportamento che i consulenti finanziari abilitati all'offerta fuori sede, i consulenti finanziari autonomi e le societ\u00e0 di consulenza finanziaria devono osservare nei rapporti con la clientela; \n h) alle modalit\u00e0 di tenuta della documentazione concernente l'attivit\u00e0 svolta dai consulenti finanziari abilitati all'offerta fuori sede, dai consulenti finanziari autonomi e dalle societ\u00e0 di consulenza finanziaria; \n i) all'attivit\u00e0 dell'Organismo di cui al comma 4; \n l) alle modalit\u00e0 di aggiornamento professionale dei consulenti finanziari abilitati all'offerta fuori sede, dei consulenti finanziari autonomi e dei soggetti che svolgono, per conto delle societ\u00e0 di cui all'articolo 18-ter, attivit\u00e0 di consulenza in materia di investimenti nei confronti della clientela. \n 6-bis. Per le societ\u00e0 di consulenza finanziaria di cui all'articolo 18-ter, la Consob adotta le disposizioni attuative dell'articolo 4-undecies. \n 7. L'Organismo pu\u00f2 chiedere ai consulenti finanziari abilitati all'offerta fuori sede o ai soggetti che si avvalgono dei medesimi, ai consulenti finanziari autonomi ed alle societ\u00e0 di consulenza finanziaria la comunicazione di dati e notizie e la trasmissione di atti e documenti fissando i relativi termini. Esso pu\u00f2 inoltre effettuare ispezioni e richiedere l'esibizione di documenti e il compimento degli atti ritenuti necessari nonch\u00e9 procedere ad audizione personale. Nell'esercizio dell'attivit\u00e0 ispettiva, l'Organismo pu\u00f2 avvalersi, previa comunicazione alla Consob, della Guardia di Finanza che agisce con i poteri ad essa attribuiti per l'accertamento dell'imposta sul valore aggiunto e delle imposte sui redditi, utilizzando strutture e personale esistenti in modo da non determinare oneri aggiuntivi. I contenuti e le modalit\u00e0 di collaborazione tra l'Organismo e la Guardia di finanza sono definite in apposito protocollo d'intesa.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-12&atto.codiceRedazionale=24G00041&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:37:15.413155"}
{"text": "\n\n\nArt. 25\n Misure in materia di educazione finanziaria\n\n\n\n\n1. Alla legge 20 agosto 2019, n. 92, sono apportate le seguenti modificazioni: \n\na) all'articolo 1, comma 1, dopo la parola: \u00abculturale\u00bb \u00e8 inserita la seguente: \u00ab, economica\u00bb; \n\nb) all'articolo 1, comma 2, le parole: \u00abdiritto alla salute e al benessere della persona\u00bb sono sostituite dalle seguenti: \u00abdiritto alla salute, al benessere della persona, al risparmio e all'investimento, all'educazione finanziaria e assicurativa e alla pianificazione previdenziale, anche con riferimento all'utilizzo delle nuove tecnologie digitali di gestione del denaro, alle nuove forme di economia e finanza sostenibile e alla cultura d'impresa\u00bb; \n\nc) all'articolo 3: \n 1) al comma 1, alinea, le parole: \u00abcon decreto del Ministro dell'istruzione, dell'universit\u00e0 e della ricerca\u00bb sono sostituite dalle seguenti: \u00abcon decreto del Ministero dell'istruzione e del merito\u00bb; \n 2) al comma 1, dopo la lettera h) \u00e8 aggiunta la seguente: \n \u00abh-bis) educazione finanziaria e assicurativa e pianificazione previdenziale, anche con riferimento all'utilizzo delle nuove tecnologie digitali di gestione del denaro e alle nuove forme di economia e finanza sostenibile\u00bb; \n 3) dopo il comma 1 \u00e8 inserito il seguente: \n \u00ab1-bis. Per l'insegnamento di cui alla lettera h-bis) del comma 1, il Ministero dell'istruzione e del merito determina i contenuti d'intesa con la Banca d'Italia, la Commissione nazionale per le societ\u00e0 e la borsa, l'Istituto per la vigilanza sulle assicurazioni e la Commissione di vigilanza sui fondi pensione, sentito il Comitato per la programmazione e il coordinamento delle attivit\u00e0 di educazione finanziaria e sentite le associazioni maggiormente rappresentative degli operatori e degli utenti bancari, finanziari e assicurativi\u00bb; \n\nd) all'articolo 3, comma 2, dopo le parole: \u00abe alla cittadinanza attiva\u00bb sono inserite le seguenti: \u00abe l'educazione finanziaria\u00bb. \n\n\n\n\n\n\n2. All'articolo 24-bis del decreto-legge 23 dicembre 2016, n. 237, convertito, con modificazioni, dalla legge 17 febbraio 2017, n. 15, sono apportate le seguenti modificazioni: \n\na) al comma 3, le parole: \u00abMinistero dell'istruzione, dell'universit\u00e0 e della ricerca\u00bb sono sostituite dalle seguenti: \u00abMinistero dell'istruzione e del merito\u00bb; \n\nb) al comma 6, le parole: \u00abMinistro dell'istruzione, dell'universit\u00e0 e della ricerca\u00bb sono sostituite dalle seguenti: \u00abMinistro dell'istruzione e del merito\u00bb; \n\nc) al comma 10 \u00e8 aggiunto, in fine, il seguente periodo: \u00abA decorrere dall'anno 2023, il Comitato, con propria delibera, approva il piano triennale di attivit\u00e0, in coerenza con il programma di cui al comma 3\u00bb; \n\nd) dopo il comma 10 \u00e8 inserito il seguente: \n \u00ab10-bis. Il Ministero dell'istruzione e del merito, sentito il Comitato, sottoscrive appositi accordi con la Banca d'Italia, la Commissione nazionale per le societ\u00e0 e la borsa, l'Istituto per la vigilanza sulle assicurazioni e la Commissione di vigilanza sui fondi pensione al fine di promuovere la cultura dell'educazione finanziaria, assicurativa e previdenziale, nel rispetto dell'autonomia scolastica e nei limiti delle risorse umane, strumentali e finanziarie disponibili a legislazione vigente\u00bb. \n\n\n\n\n Note all'art. 25: \n - Si riporta il testo degli articoli 1 e 3 della legge 20 agosto 2019, n. 92 (Introduzione dell'insegnamento scolastico dell'educazione civica) come modificato dalla presente legge: \n \u00abArt. 1 (Principi). - 1. L'educazione civica contribuisce a formare cittadini responsabili e attivi e a promuovere la partecipazione piena e consapevole alla vita civica, culturale, economica e sociale delle comunit\u00e0, nel rispetto delle regole, dei diritti e dei doveri. \n 2. L'educazione civica sviluppa nelle istituzioni scolastiche la conoscenza della Costituzione italiana e delle istituzioni dell'Unione europea per sostanziare, in particolare, la condivisione e la promozione dei principi di legalit\u00e0, cittadinanza attiva e digitale, sostenibilit\u00e0 ambientale e diritto alla salute, al benessere della persona al risparmio e all'investimento, all'educazione finanziaria e assicurativa e alla pianificazione previdenziale, anche con riferimento all'utilizzo delle nuove tecnologie digitali di gestione del denaro, alle nuove forme di economia e finanza sostenibile e alla cultura d'impresa.\u00bb. \n \u00abArt. 3 (Sviluppo delle competenze e obiettivi di apprendimento). - 1. In attuazione dell'articolo 2, con decreto del Ministero dell'istruzione e del merito sono definite linee guida per l'insegnamento dell'educazione civica che individuano, ove non gi\u00e0 previsti, specifici traguardi per lo sviluppo delle competenze e obiettivi specifici di apprendimento, in coerenza con le Indicazioni nazionali per il curricolo delle scuole dell'infanzia e del primo ciclo di istruzione, nonch\u00e9 con il documento Indicazioni nazionali e nuovi scenari e con le Indicazioni nazionali per i licei e le linee guida per gli istituti tecnici e professionali vigenti, assumendo a riferimento le seguenti tematiche: \n a) Costituzione, istituzioni dello Stato italiano, dell'Unione europea e degli organismi internazionali; storia della bandiera e dell'inno nazionale; \n b) Agenda 2030 per lo sviluppo sostenibile, adottata dall'Assemblea generale delle Nazioni Unite il 25 settembre 2015; \n c) educazione alla cittadinanza digitale, secondo le disposizioni dell'articolo 5; \n d) elementi fondamentali di diritto, con particolare riguardo al diritto del lavoro; \n e) educazione ambientale, sviluppo eco-sostenibile e tutela del patrimonio ambientale, delle identit\u00e0, delle produzioni e delle eccellenze territoriali e agroalimentari; \n f) educazione alla legalit\u00e0 e al contrasto delle mafie; \n g) educazione al rispetto e alla valorizzazione del patrimonio culturale e dei beni pubblici comuni; \n h) formazione di base in materia di protezione civile. \n h-bis) educazione finanziaria e assicurativa e pianificazione previdenziale, anche con riferimento all'utilizzo delle nuove tecnologie digitali di gestione del denaro e alle nuove forme di economia e finanza sostenibile. \n 1-bis. Per l'insegnamento di cui alla lettera h-bis) del comma 1, il Ministero dell'istruzione e del merito determina i contenuti d'intesa con la Banca d'Italia, la Commissione nazionale per le societ\u00e0 e la borsa, l'Istituto per la vigilanza sulle assicurazioni e la Commissione di vigilanza sui fondi pensione, sentito il Comitato per la programmazione e il coordinamento delle attivit\u00e0 di educazione finanziaria e sentite le associazioni maggiormente rappresentative degli operatori e degli utenti bancari, finanziari e assicurativi. \n 2. Nell'ambito dell'insegnamento trasversale dell'educazione civica sono altres\u00ec promosse l'educazione stradale, l'educazione alla salute e al benessere, l'educazione al volontariato e alla cittadinanza attiva e l'educazione finanziaria. Tutte le azioni sono finalizzate ad alimentare e rafforzare il rispetto nei confronti delle persone, degli animali e della natura.\u00bb. \n - Si riporta il testo dell'articolo 24-bis del decreto-legge 23 dicembre 2016, n. 237, convertito, con modificazioni, dalla legge 17 febbraio 2017, n. 15 (Disposizioni urgenti per la tutela del risparmio nel settore creditizio) come modificato dalla presente legge: \n \u00abArt. 24-bis (Disposizioni generali concernenti l'educazione finanziaria, assicurativa e previdenziale). - 1. Le disposizioni del presente articolo prevedono misure ed interventi intesi a sviluppare l'educazione finanziaria, assicurativa e previdenziale. Tali disposizioni assicurano l'efficacia, l'efficienza e la sistematicit\u00e0 delle azioni dei soggetti pubblici e privati in tema di educazione finanziaria, assicurativa e previdenziale e riconoscono l'importanza dell'educazione finanziaria quale strumento per la tutela del consumatore e per un utilizzo pi\u00f9 consapevole degli strumenti e dei servizi finanziari offerti dal mercato. \n 2. In conformit\u00e0 con la definizione dell'Organizzazione per la cooperazione e lo sviluppo economico (OCSE), per educazione finanziaria, assicurativa e previdenziale, ai fini del presente articolo, si intende il processo attraverso il quale le persone migliorano la loro comprensione degli strumenti e dei prodotti finanziari e sviluppano le competenze necessarie ad acquisire una maggiore consapevolezza dei rischi e delle opportunit\u00e0 finanziarie. \n 3. Il Ministero dell'economia e delle finanze, d'intesa con il Ministero dell'istruzione e del merito, adotta, nell'ambito delle risorse disponibili a legislazione vigente, entro sei mesi dalla data di entrata in vigore della legge di conversione del presente decreto, il programma per una \"Strategia nazionale per l'educazione finanziaria, assicurativa e previdenziale\". La Strategia nazionale si conforma ai seguenti principi: \n a) organizzare in modo sistematico il coordinamento dei soggetti pubblici e, eventualmente su base volontaria, dei soggetti privati gi\u00e0 attivi nella materia, ovvero di quelli che saranno attivati dal programma, garantendo che gli interventi siano continui nel tempo, promuovendo lo scambio di informazioni tra i soggetti e la diffusione delle relative esperienze, competenze e buone pratiche, e definendo le modalit\u00e0 con cui le iniziative di educazione finanziaria, assicurativa e previdenziale possano entrare in sinergia e collegarsi con le attivit\u00e0 proprie del sistema nazionale dell'istruzione; \n b) definire le politiche nazionali in materia di comunicazione e di diffusione di informazioni volte a promuovere l'educazione finanziaria, assicurativa e previdenziale; \n c) prevedere la possibilit\u00e0 di stipulare convenzioni atte a promuovere interventi di formazione con associazioni rappresentative di categorie produttive, ordini professionali, associazioni dei consumatori, organizzazioni senza fini di lucro e universit\u00e0, anche con la partecipazione degli enti territoriali. \n 4. Lo schema del programma di cui al comma 3 \u00e8 trasmesso alle Camere ai fini dell'espressione dei pareri delle Commissioni parlamentari competenti per materia e per i profili finanziari, che sono resi entro il termine di trenta giorni dalla data di trasmissione. Il Governo, qualora non intenda conformarsi ai pareri parlamentari, trasmette nuovamente lo schema del programma alle Camere con le sue osservazioni e con eventuali modificazioni, corredate dei necessari elementi integrativi di informazione e motivazione. I pareri definitivi delle Commissioni competenti per materia e per i profili finanziari sono espressi entro trenta giorni dalla data della nuova trasmissione. Decorso tale termine il programma pu\u00f2 comunque essere adottato. \n 5. Il Governo trasmette annualmente alle Camere entro il 31 luglio una relazione sullo stato di attuazione della Strategia nazionale per l'educazione finanziaria, assicurativa e previdenziale. La relazione pu\u00f2 contenere le eventuali proposte di modifica e di aggiornamento del programma di cui al comma 3, da adottare con le medesime procedure previste al comma 4. \n 6. Per l'attuazione della Strategia nazionale di cui al comma 3, con decreto da adottare entro tre mesi dalla data di entrata in vigore della legge di conversione del presente decreto, il Ministro dell'economia e delle finanze, di concerto con il Ministero dell'istruzione e del merito e con il Ministro dello sviluppo economico, istituisce il Comitato per la programmazione e il coordinamento delle attivit\u00e0 di educazione finanziaria, con il compito di promuovere e programmare iniziative di sensibilizzazione ed educazione finanziaria. \n 7. Dall'istituzione del Comitato di cui al comma 6 non devono derivare oneri a carico della finanza pubblica, salvo quanto previsto dal comma 9. \n 8. Il Comitato, composto da undici membri, \u00e8 presieduto da un direttore, nominato dal Ministro dell'economia e delle finanze, d'intesa con il Ministro dell'istruzione, dell'universit\u00e0 e della ricerca, scelto fra personalit\u00e0 con comprovate competenze ed esperienza nel settore. I membri diversi dal direttore, anch'essi scelti fra personalit\u00e0 con comprovate competenze ed esperienza nel settore, sono designati: uno dal Ministro dell'economia e delle finanze, uno dal Ministro dell'istruzione, dell'universit\u00e0 e della ricerca, uno dal Ministro dello sviluppo economico, uno dal Ministro del lavoro e delle politiche sociali, uno dalla Banca d'Italia, uno dalla Commissione nazionale per le societ\u00e0 e la borsa (CONSOB), uno dall'Istituto per la vigilanza sulle assicurazioni (IVASS), uno dalla Commissione di vigilanza sui fondi pensione (COVIP), uno dal Consiglio nazionale dei consumatori e degli utenti, uno dall'Organismo di vigilanza e tenuta dell'albo unico dei consulenti finanziari (OCF). I membri del Comitato, nonch\u00e9 il direttore, durano in carica tre anni e l'incarico pu\u00f2 essere rinnovato una sola volta. \n 9. Il Comitato opera attraverso riunioni periodiche, prevedendo, ove necessario, la costituzione di specifici gruppi di ricerca cui possono partecipare accademici ed esperti nella materia. La partecipazione al Comitato non d\u00e0 titolo ad alcun emolumento o compenso o gettone di presenza. \u00c8 fatta salva la corresponsione ai componenti del Comitato dei rimborsi delle spese di viaggio e di alloggio, sostenute per la partecipazione alle riunioni periodiche di cui al primo periodo, a valere sui fondi previsti dal comma 11. \n 10. Il Comitato ha il compito di individuare obiettivi misurabili, programmi e azioni da porre in essere, valorizzando le esperienze, le competenze e le iniziative maturate dai soggetti attivi sul territorio nazionale e favorendo la collaborazione tra i soggetti pubblici e privati. A decorrere dall'anno 2023, il Comitato, con propria delibera, approva il piano triennale di attivit\u00e0, in coerenza con il programma di cui al comma 3. \n 10-bis. Il Ministero dell'istruzione e del merito, sentito il Comitato, sottoscrive appositi accordi con la Banca d'Italia, la Commissione nazionale per le societ\u00e0 e la borsa, l'Istituto per la vigilanza sulle assicurazioni e la Commissione di vigilanza sui fondi pensione al fine di promuovere la cultura dell'educazione finanziaria, assicurativa e previdenziale, nel rispetto dell'autonomia scolastica e nei limiti delle risorse umane, strumentali e finanziarie disponibili a legislazione vigente. \n 11. Agli oneri derivanti dalle attivit\u00e0 del Comitato, nel limite di un milione di euro annui a decorrere dall'anno 2017, si provvede mediante corrispondente riduzione dello stanziamento del fondo speciale di parte corrente iscritto, ai fini del bilancio triennale 2017-2019, nell'ambito del programma \"Fondi di riserva e speciali\" della missione \"Fondi da ripartire\" dello stato di previsione del Ministero dell'economia e delle finanze per l'anno 2017, allo scopo parzialmente utilizzando l'accantonamento relativo al medesimo Ministero. Il Ministro dell'economia e delle finanze \u00e8 autorizzato ad apportare, con propri decreti, le occorrenti variazioni di bilancio.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-12&atto.codiceRedazionale=24G00041&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:37:19.509942"}
{"text": "\n\n\nArt. 26\n Misure per rafforzare l'operativit\u00e0 del Patrimonio Destinato\n\n\n\n\n1. Al fine di rafforzare l'operativit\u00e0 del Patrimonio Destinato, all'articolo 27 del decreto-legge 19 maggio 2020, n. 34, convertito, con modificazioni, dalla legge 17 luglio 2020, n. 77, sono apportate le seguenti modificazioni: \n\na) al comma 4-quater \u00e8 aggiunto, in fine, il seguente periodo: \u00abLe societ\u00e0 risultanti da fusioni o scissioni possono soddisfare i requisiti di cui al primo periodo anche sulla base di uno o pi\u00f9 bilanci pro forma, certificati da un revisore contabile\u00bb; \n\nb) dopo il comma 4-quater \u00e8 inserito il seguente: \n \u00ab4-quinquies. Limitatamente all'operativit\u00e0 a condizioni di mercato di cui al comma 4, le disposizioni di cui all'articolo 3, comma 1, lettera h), del regolamento di cui al decreto del Ministro dell'economia e delle finanze 3 febbraio 2021, n. 26, si applicano solo alle societ\u00e0 nei cui confronti \u00e8 stata pronunciata sentenza di condanna o di applicazione della sanzione ai sensi dell'articolo 63 del decreto legislativo 8 giugno 2001, n. 231, anche non passata in giudicato\u00bb. \n\n\n\n\n Note all'art. 26: \n - Si riporta il testo dell'articolo 27 del decreto-legge 19 maggio 2020, n. 34, convertito, con modificazioni, dalla legge 17 luglio 2020, n. 77 (Misure urgenti in materia di salute, sostegno al lavoro e all'economia, nonch\u00e9 di politiche sociali connesse all'emergenza epidemiologica da COVID-19) come modificato dalla presente legge: \n \u00abArt. 27 (Patrimonio Destinato). - 1. Al fine di attuare interventi e operazioni di sostegno e rilancio del sistema economico-produttivo italiano in conseguenza dell'emergenza epidemiologica da \"Covid-19\", CDP S.p.A. \u00e8 autorizzata a costituire un patrimonio destinato denominato \"Patrimonio Rilancio\", (di seguito il \"Patrimonio Destinato\") a cui sono apportati beni e rapporti giuridici dal Ministero dell'economia e delle finanze. Il Patrimonio Destinato pu\u00f2 essere articolato in comparti. Il Patrimonio Destinato e ciascuno dei suoi comparti sono rispettivamente composti dai beni e dai rapporti giuridici attivi e passivi ad essi apportati, nonch\u00e9 dai beni e dai rapporti giuridici di tempo in tempo generati o comunque rivenienti dalla gestione delle loro rispettive risorse, ivi inclusi i mezzi finanziari e le passivit\u00e0 rivenienti dalle operazioni di finanziamento. Il Patrimonio Destinato, o ciascuno dei suoi comparti, \u00e8 autonomo e separato, a tutti gli effetti, dal patrimonio di CDP S.p.A. e dagli altri patrimoni separati costituiti dalla stessa. Il Patrimonio Destinato e ciascuno dei suoi comparti rispondono esclusivamente delle obbligazioni dai medesimi assunte, nei limiti dei beni e rapporti giuridici agli stessi apportati, ovvero generati o rivenienti dalla gestione. Sul Patrimonio Destinato non sono ammesse azioni dei creditori di CDP S.p.A. o nell'interesse degli stessi e, allo stesso modo, sul patrimonio di CDP S.p.A. non sono ammesse azioni dei creditori del Patrimonio Destinato o nell'interesse degli stessi. Le disposizioni del presente articolo non attribuiscono alle imprese diritti o interessi legittimi rispetto all'intervento del Patrimonio Destinato in loro favore. \n 2. Gli apporti del Ministero dell'economia e delle finanze sono effettuati con decreto del Ministro dell'economia e delle finanze. Gli apporti sono esenti dall'imposta di registro, dall'imposta di bollo, dalle imposte ipotecaria e catastale e da ogni altra imposta indiretta, nonch\u00e9 da ogni altro tributo o diritto. In caso di beni e rapporti giuridici diversi dai titoli di Stato, i relativi valori di apporto e di iscrizione nella contabilit\u00e0 del Patrimonio Destinato sono determinati sulla scorta della relazione giurata di stima prodotta da uno o pi\u00f9 soggetti di adeguata esperienza e qualificazione professionale. A fronte di tali apporti, sono emessi da CDP, a valere sul Patrimonio Destinato e in favore del Ministero dell'economia e delle finanze, strumenti finanziari di partecipazione prevedendo che la loro remunerazione sia condizionata all'andamento economico del Patrimonio Destinato. Pu\u00f2 essere restituita al Ministero dell'economia e delle finanze, con delibera del consiglio di amministrazione di CDP S.p.A., su richiesta del Ministero dell'economia e delle finanze, la quota degli apporti che risulti eventualmente eccedente, sulla base dei criteri di valutazione della congruit\u00e0 del patrimonio previsti dal decreto di cui al comma 5, rispetto alle finalit\u00e0 di realizzazione dell'affare per cui \u00e8 costituito il Patrimonio Destinato come risultante dal piano economico-finanziario del Patrimonio Destinato, tempo per tempo aggiornato. Le modalit\u00e0 della restituzione sono stabilite nel decreto di cui al comma 5. I beni e i rapporti giuridici apportati sono intestati a CDP per conto del Patrimonio Destinato e sono gestiti da CDP a valere su di esso in conformit\u00e0 al presente articolo, al decreto di cui al comma 5 e al Regolamento del Patrimonio Destinato. \n 3. Il Patrimonio Destinato \u00e8 costituito con deliberazione dell'assemblea di CDP S.p.A. che, su proposta del consiglio di amministrazione, identifica, anche in blocco, i beni e i rapporti giuridici compresi nel Patrimonio Destinato. Con la medesima deliberazione il revisore legale di CDP S.p.A. \u00e8 incaricato della revisione dei conti del Patrimonio Destinato. La deliberazione \u00e8 depositata e iscritta ai sensi dell'articolo 2436 del codice civile. Non si applica l'articolo 2447-quater, comma 2, del codice civile. Per ogni successiva determinazione, ivi incluse la modifica del Patrimonio Destinato, la costituzione di comparti e la relativa allocazione di beni e rapporti giuridici, nonch\u00e9 quelle concernenti l'apporto di ulteriori beni e rapporti giuridici da parte del Ministero dell'economia e delle finanze o di altri soggetti pubblici si procede con deliberazione del consiglio di amministrazione di CDP S.p.A. Per la gestione del comparto riguardante i beni e i rapporti giuridici relativi agli interventi a favore delle societ\u00e0 cooperative, CDP S.p.A. adotta modalit\u00e0 coerenti con la funzione sociale delle societ\u00e0 cooperative, a carattere mutualistico e senza fine di speculazione privata. Ai fini della gestione del Patrimonio Destinato, il consiglio di amministrazione di CDP S.p.A. \u00e8 integrato dai membri indicati dall'articolo 7, comma 1, lettere c), d) ed f), della legge 13 maggio 1983, n. 197. Il consiglio di amministrazione di CDP S.p.A. definisce un sistema organizzativo e gestionale improntato alla massima efficienza e rapidit\u00e0 di intervento del Patrimonio Destinato, anche in relazione all'assetto operativo e gestionale e al modello dei poteri delegati. Il valore del Patrimonio Destinato, o di ciascuno dei comparti, pu\u00f2 essere superiore al dieci per cento del patrimonio netto di CDP S.p.A. Di esso non si tiene conto in caso di costituzione di altri patrimoni destinati da parte di CDP S.p.A. \n 4. Le risorse del Patrimonio Destinato sono impiegate per il sostegno e il rilancio del sistema economico produttivo italiano, secondo le priorit\u00e0 definite, in relazione ai settori, alle filiere e agli obiettivi di politica industriale, nel Piano nazionale di riforma di cui all'articolo 10, comma 5, della legge 31 dicembre 2009, n. 196, in apposito capitolo dedicato alla programmazione economica. Il Patrimonio Destinato opera nelle forme e alle condizioni previste dal quadro normativo dell'Unione Europea sugli aiuti di Stato adottato per fronteggiare l'emergenza epidemiologica da \"Covid-19\" ovvero a condizioni di mercato. Gli interventi del Patrimonio Destinato hanno ad oggetto societ\u00e0 per azioni, anche con azioni quotate in mercati regolamentati, comprese quelle costituite in forma cooperativa, che: \n a) hanno sede legale in Italia; \n b) non operano nel settore bancario, finanziario o assicurativo; \n c) presentano un fatturato annuo superiore a euro cinquanta milioni. \n 4-bis. Gli interventi del Patrimonio Destinato nelle forme e alle condizioni previste dal quadro normativo dell'Unione Europea sugli aiuti di Stato adottato per fronteggiare l'emergenza epidemiologica da \"Covid-19\", come definiti con il decreto di cui al comma 5, sono effettuati entro il 30 giugno 2022. \n 4-ter. Limitatamente all'operativit\u00e0 a condizioni di mercato di cui al comma 4, gli interventi del Patrimonio Destinato hanno ad oggetto anche le societ\u00e0 di cui all'articolo 162-bis, comma 1, lettera c), numero 1), del testo unico delle imposte sui redditi, di cui al decreto del Presidente della Repubblica 22 dicembre 1986, n. 917. \n 4-quater. Limitatamente all'operativit\u00e0 a condizioni di mercato di cui al comma 4, possono beneficiare degli interventi del Patrimonio Destinato nella forma di operazioni sul mercato primario tramite partecipazione ad aumenti di capitale e sottoscrizione di prestiti obbligazionari convertibili, come disciplinati dal decreto di cui al comma 5, anche le societ\u00e0 che presentano un risultato operativo positivo in due dei tre anni precedenti la data di richiesta di intervento, cos\u00ec come riportato dal bilancio consolidato o, se non disponibile, dal bilancio d'esercizio, approvato e assoggettato a revisione legale, non anteriore di diciotto mesi rispetto alla data di richiesta di intervento, senza che, in tal caso, rilevi l'utile riportato nel bilancio della societ\u00e0. Le societ\u00e0 risultanti da fusioni o scissioni possono soddisfare i requisiti di cui al primo periodo anche sulla base di uno o pi\u00f9 bilanci pro forma, certificati da un revisore contabile. \n 4-quinquies. Limitatamente all'operativit\u00e0 a condizioni di mercato di cui al comma 4, le disposizioni di cui all'articolo 3, comma 1, lettera h), del regolamento di cui al decreto del Ministro dell'economia e delle finanze 3 febbraio 2021, n. 26, si applicano solo alle societ\u00e0 nei cui confronti \u00e8 stata pronunciata sentenza di condanna o di applicazione della sanzione ai sensi dell'articolo 63 del decreto legislativo 8 giugno 2001, n. 231, anche non passata in giudicato. \n 5. I requisiti di accesso, le condizioni, criteri e modalit\u00e0 degli interventi del Patrimonio Destinato sono definiti con decreto del Ministro dell'economia e delle finanze, sentito il Ministro dello Sviluppo Economico. Lo schema di decreto \u00e8 trasmesso al Senato della Repubblica e alla Camera dei deputati per l'espressione del parere delle competenti Commissioni parlamentari, che si pronunciano nel termine di quattordici giorni, decorso il quale il decreto pu\u00f2 essere comunque adottato. Qualora necessario, gli interventi del Patrimonio Destinato sono subordinati all'approvazione della Commissione europea ai sensi dell'articolo 108 del Trattato sul funzionamento dell'Unione europea. In via preferenziale il Patrimonio Destinato effettua i propri interventi mediante sottoscrizione di prestiti obbligazionari convertibili, la partecipazione ad aumenti di capitale, l'acquisto di azioni quotate sul mercato secondario in caso di operazioni strategiche. Nella individuazione degli interventi, il decreto tiene in considerazione l'incidenza dell'impresa con riferimento allo sviluppo tecnologico, alle infrastrutture critiche e strategiche, alle filiere produttive strategiche, alla sostenibilit\u00e0 ambientale e alle altre finalit\u00e0 di cui al comma 86 dell'articolo 1 della legge 27 dicembre 2019, n. 160, alla rete logistica e dei rifornimenti, ai livelli occupazionali e del mercato del lavoro. Possono essere effettuati interventi relativi a operazioni di ristrutturazione di societ\u00e0 che, nonostante temporanei squilibri patrimoniali o finanziari, siano caratterizzate da adeguate prospettive di redditivit\u00e0. \n 6. CDP S.p.A. adotta il Regolamento del Patrimonio Destinato nel rispetto dei criteri di cui al presente articolo e di quanto previsto dal decreto di cui al comma 5. L'efficacia del Regolamento \u00e8 sospensivamente condizionata all'approvazione del Ministro dell'economia e delle finanze. Il Regolamento disciplina, tra l'altro, le procedure e attivit\u00e0 istruttorie e le operazioni funzionali al reperimento della provvista. La remunerazione di CDP S.p.A. a valere sul Patrimonio Destinato \u00e8 pari ai costi sostenuti da CDP S.p.A. per la gestione del Patrimonio Destinato. Per il Patrimonio Destinato, che non contribuisce al risultato di CDP S.p.A., \u00e8 redatto annualmente un rendiconto separato predisposto secondo i principi contabili internazionali IFRS e allegato al bilancio di esercizio di CDP S.p.A. I beni e i rapporti giuridici acquisiti per effetto degli impieghi del Patrimonio Destinato sono intestati a CDP S.p.A. per conto del Patrimonio Destinato e sono gestiti da CDP S.p.A. in conformit\u00e0 al presente articolo e al Regolamento del Patrimonio Destinato. \n 7. Per il finanziamento delle attivit\u00e0 del Patrimonio Destinato o di singoli comparti \u00e8 consentita, anche in deroga all'articolo 2412 del codice civile, l'emissione, a valere sul Patrimonio Destinato o su singoli comparti, di titoli obbligazionari o altri strumenti finanziari di debito. A tali emissioni non si applicano gli articoli da 2415 a 2420 del codice civile e, per ciascuna emissione, pu\u00f2 essere nominato un rappresentante comune dei portatori dei titoli, il quale ne cura gli interessi e, in loro rappresentanza esclusiva, esercita i poteri stabiliti in sede di nomina e approva le modificazioni delle condizioni dell'operazione. Delle obbligazioni derivanti dalle operazioni di finanziamento risponde unicamente il Patrimonio Destinato. Non si applicano il divieto di raccolta del risparmio tra il pubblico previsto dall'articolo 11, comma 2, del decreto legislativo 1\u00b0 settembre 1993, n. 385, e la relativa regolamentazione di attuazione, n\u00e9 i limiti quantitativi alla raccolta previsti dalla normativa vigente. \n 8. Sulle obbligazioni del Patrimonio Destinato, in caso di incapienza del Patrimonio medesimo, \u00e8 concessa la garanzia di ultima istanza dello Stato. Con il decreto del Ministro dell'economia e delle finanze di cui al comma 5 sono stabiliti criteri, condizioni e modalit\u00e0 di operativit\u00e0 della garanzia dello Stato. La garanzia dello Stato \u00e8 allegata allo stato di previsione del Ministero dell'economia e delle finanze, di cui all'articolo 31 della legge 31 dicembre 2009, n. 196. Pu\u00f2 essere altres\u00ec concessa con decreto del Ministro dell'economia e delle finanze che ne determina criteri, condizioni e modalit\u00e0, la garanzia dello Stato a favore dei portatori dei titoli emessi ai sensi del comma 7 nel limite massimo di euro 20 miliardi. \n 9. Le operazioni di impiego e di investimento effettuate da CDP a valere sul Patrimonio Destinato e tutti gli atti ad esse funzionalmente collegati non attivano eventuali clausole contrattuali e/o statutarie di cambio di controllo o previsioni equipollenti che dovessero altrimenti operare. \n 10. Il decreto di cui al comma 5 pu\u00f2 prevedere ai fini della verifica della sussistenza dei requisiti di accesso la presentazione di dichiarazioni sostitutive dell'atto di notoriet\u00e0 ai sensi dell'articolo 47 del decreto del Presidente della Repubblica 28 dicembre 2000, n. 445. Qualora il rilascio dell'informativa antimafia, ove richiesta, non sia immediatamente conseguente alla consultazione della banca dati unica prevista dall'articolo 96 del decreto legislativo 6 settembre 2011, n. 159, le istanze di accesso agli interventi del Fondo sono integrate da una dichiarazione sostitutiva dell'atto di notoriet\u00e0 ai sensi dell'articolo 47 del decreto del Presidente della Repubblica 28 dicembre 2000, n. 445, con la quale il legale rappresentante attesta, sotto la propria responsabilit\u00e0, di non trovarsi nelle condizioni ostative di cui all'articolo 67 del decreto legislativo 6 settembre 2011, n. 159. CDP pu\u00f2 procedere alla attuazione di quanto previsto dal presente articolo anche prima dei termini previsti dal decreto legislativo 6 settembre 2011, n. 159.\n Il rilascio della informazione antimafia interdittiva comporta la risoluzione del contratto di finanziamento ovvero il recesso per tutte le azioni sottoscritte o acquistate, alle condizioni stabilite, anche in deroga agli articoli 2437 e seguenti del codice civile, nel decreto di cui al comma 5. \n 11. Al fine di assicurare l'efficacia e la rapidit\u00e0 d'intervento e di rafforzare i presidi di legalit\u00e0, CDP S.p.A. pu\u00f2 stipulare protocolli di collaborazione e di scambio di informazioni con istituzioni e amministrazioni pubbliche, ivi incluse le autorit\u00e0 di controllo, regolazione e vigilanza e con l'autorit\u00e0 giudiziaria. \n 12. In relazione alla gestione del Patrimonio Destinato, CDP S.p.A. e i suoi esponenti aziendali operano con la dovuta diligenza professionale. Le operazioni di impiego effettuate nonch\u00e9 le garanzie concesse e gli atti e i pagamenti effettuati in esecuzione di tali operazioni o mediante impiego delle risorse finanziarie provenienti da tali operazioni, a valere sul Patrimonio Destinato, purch\u00e9 realizzati in conformit\u00e0 al relativo Regolamento, non sono soggetti all'azione revocatoria di cui all'articolo 67 del regio decreto 16 marzo 1942, n. 267, e di cui all'articolo 166 del decreto legislativo 12 gennaio 2019, n. 14. \n 13. I redditi e il valore della produzione del Patrimonio Destinato e dei suoi comparti sono esenti da imposte. Il Patrimonio Destinato e i suoi comparti non sono soggetti a ritenute e a imposte sostitutive delle imposte sui redditi sui proventi a qualsiasi titolo percepiti.\n Tutti gli atti, contratti, trasferimenti, prestazioni e formalit\u00e0 relativi alle operazioni, sotto qualsiasi forma, effettuate dal Patrimonio Destinato e dai suoi comparti, alla loro esecuzione, modificazione ed estinzione, alle garanzie anche reali di qualunque tipo da chiunque e in qualsiasi momento prestate, sono escluse dall'imposta sul valore aggiunto, dall'imposta sulle transazioni finanziarie, dall'imposta di registro, dall'imposta di bollo, dalle imposte ipotecaria e catastale e da ogni altra imposta indiretta, nonch\u00e9 ogni altro tributo o diritto.\n Gli interessi e gli altri proventi dei titoli emessi dal Patrimonio Destinato e dai suoi comparti sono soggetti al regime dell'imposta sostitutiva delle imposte sui redditi di cui al d.lgs. 1\u00b0 aprile 1996, n. 239 e d.lgs. 21 novembre 1997, n. 461, nella misura applicabile ai titoli di cui all'articolo 31 del decreto del Presidente della Repubblica 29 settembre 1973, n. 601. \n 14. Il Patrimonio Destinato cessa decorsi dodici anni dalla costituzione. La durata del Patrimonio Destinato pu\u00f2 essere estesa o anticipata con delibera del consiglio di amministrazione di CDP S.p.A., su richiesta del Ministero dell'economia e delle finanze, previo parere delle Commissioni parlamentari competenti per materia.\n L'eventuale cessazione anticipata, in tutto o con riferimento a singoli comparti, ha luogo sulla base dell'ultimo rendiconto approvato e della gestione medio tempore intercorsa fino alla data di cessazione. Alla cessazione del Patrimonio Destinato ovvero di singoli comparti, \u00e8 approvato dal Consiglio di Amministrazione di CDP S.p.A. un rendiconto finale che, accompagnato da una relazione del Collegio Sindacale e del soggetto incaricato della revisione legale, \u00e8 depositato presso l'Ufficio del Registro delle Imprese. La liquidazione del Patrimonio Destinato ovvero di singoli comparti e il trasferimento al Ministero dell'economia e delle finanze degli eventuali residui della gestione avvengono secondo le modalit\u00e0 individuate nel Regolamento del Patrimonio Destinato. I trasferimenti di cui al presente comma sono esenti dall'imposta di registro, dall'imposta di bollo, dalle imposte ipotecaria e catastale e da ogni altra imposta indiretta, nonch\u00e9 da ogni altro tributo o diritto. \n 15. Con decreto del Ministro dell'economia e delle finanze possono essere integrati e modificati termini e condizioni contenuti nel presente articolo al fine di tenere conto della disciplina europea in materia di aiuti di Stato tempo per tempo applicabile. \n 16. Ai fini dell'espletamento delle attivit\u00e0 connesse al presente articolo, il Ministero dell'economia e delle finanze pu\u00f2 affidare, con apposito disciplinare, un incarico di studio, consulenza, valutazione e assistenza nel limite massimo complessivo di euro 100.000 per l'anno 2020. \n 17. Ai fini degli apporti di cui al comma 2, \u00e8 autorizzata per l'anno 2020 l'assegnazione a CDP di titoli di Stato, nel limite massimo di 44 miliardi di euro, appositamente emessi ovvero, nell'ambito del predetto limite, l'apporto di liquidit\u00e0. Detti titoli non concorrono a formare il limite delle emissioni nette per l'anno 2020 stabilito dalla legge di bilancio e dalle successive modifiche. Ai fini della registrazione contabile dell'operazione, a fronte del controvalore dei titoli di Stato assegnati, il corrispondente importo \u00e8 iscritto su apposito capitolo dello stato di previsione del Ministero dell'economia e delle finanze ed \u00e8 regolato mediante pagamento commutabile in quietanza di entrata sul pertinente capitolo dello stato di previsione dell'entrata relativo all'accensione di prestiti. Il medesimo capitolo dello stato di previsione del Ministero dell'economia e delle finanze \u00e8 utilizzato per gli apporti di liquidit\u00e0.\n Ai maggiori oneri derivanti dal presente articolo si provvede ai sensi dell'articolo 265. I titoli di Stato eventualmente non emessi e assegnati nell'anno 2020 possono esserlo, in alternativa all'apporto di liquidit\u00e0, negli anni successivi e non concorrono al limite delle emissioni nette stabilito con le rispettive leggi di bilancio. \n 18. E autorizzata l'apertura di apposito conto corrente di tesoreria centrale fruttifero su cui confluiscono le disponibilit\u00e0 liquide del Patrimonio destinato. La remunerazione del conto, da allineare al costo delle emissioni di titoli di Stato nel periodo di riferimento, e le caratteristiche del suo funzionamento sono disciplinate in dettaglio nel decreto di cui al comma 5. \n 18-bis. Il Ministro dell'economia e delle finanze, entro il 31 gennaio di ciascun anno, trasmette alle Camere una relazione sugli effetti prodotti e sui risultati conseguiti dall'applicazione delle disposizioni del presente articolo e sul programma degli interventi e delle operazioni di sostegno e di rilancio del sistema economico-produttivo che si intende attuare. \n 18-ter. Al conto corrente di cui al comma 18 possono affluire anche le disponibilit\u00e0 liquide dei contribuenti che intendano investire i loro risparmi a sostegno della crescita dell'economia reale, rafforzando la capitalizzazione popolare delle imprese. Le disponibilit\u00e0 liquide del Patrimonio Destinato cos\u00ec costituite sono gestite dalla CDP S.p.A. assicurando il massimo coinvolgimento anche delle societ\u00e0 di gestione del risparmio italiane per evitare ogni possibile effetto di spiazzamento del settore del private capital. Con decreto del Ministro dell'economia e delle finanze da adottare entro sessanta giorni dalla data di entrata in vigore della legge di conversione del presente decreto, sono stabiliti termini e modalit\u00e0 di attuazione del presente comma. \n 18-quater. In ragione di quanto previsto al comma 18-ter, all'articolo 1, comma 2-bis, della legge 13 gennaio 1994, n. 43, le parole: \"diverse dalle banche\" sono soppresse.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-12&atto.codiceRedazionale=24G00041&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:37:23.609451"}
{"text": "\n\n\nArt. 27\n Disposizioni finanziarie\n\n\n1. Agli oneri derivanti dall'attuazione dell'articolo 3 della presente legge, pari a 3,3 milioni di euro annui a decorrere dall'anno 2024, si provvede mediante corrispondente riduzione dello stanziamento del fondo speciale di parte corrente iscritto, ai fini del bilancio triennale 2024-2026, nell'ambito del programma \u00abFondi di riserva e speciali\u00bb della missione \u00abFondi da ripartire\u00bb dello stato di previsione del Ministero dell'economia e delle finanze per l'anno 2024, allo scopo parzialmente utilizzando l'accantonamento relativo al medesimo Ministero. Il Ministro dell'economia e delle finanze \u00e8 autorizzato ad apportare, con propri decreti, le occorrenti variazioni di bilancio. \n\n\n\n2. Salvo quanto previsto dal comma 1, dall'attuazione della presente legge non devono derivare nuovi o maggiori oneri a carico della finanza pubblica. Le amministrazioni interessate provvedono all'attuazione dei compiti derivanti dalla presente legge con le risorse umane, strumentali e finanziarie disponibili a legislazione vigente. \n\n\n\nLa presente legge, munita del sigillo dello Stato, sar\u00e0 inserita nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarla e di farla osservare come legge dello Stato. \n Data a Roma, add\u00ec 5 marzo 2024 \nMATTARELLA\nMeloni, Presidente del Consiglio dei ministri\nGiorgetti, Ministro dell'economia e delle finanze\nVisto, il Guardasigilli: Nordio\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-12&atto.codiceRedazionale=24G00041&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:37:27.702802"}
{"text": "\nIL PRESIDENTE DELLA REPUBBLICA\n\n\n\nVisti gli articoli 76 e 87, quinto comma, della Costituzione;\n\n\n\n\n\n\nVista la Convenzione delle Nazioni Unite sui diritti delle persone con disabilit\u00e0 ed il relativo Protocollo opzionale, fatta a New York il 13 dicembre 2006, ratificata e resa esecutiva ai sensi della legge 3 marzo 2009, n. 18;\n\n\n\n\n\n\nVisto il Protocollo opzionale alla Convenzione delle Nazioni Unite contro la tortura e altri trattamenti o pene crudeli, inumani o degradanti, fatto a New York il 18 dicembre 2002, ratificato e reso esecutivo ai sensi della legge 9 novembre 2012, n. 195;\n\n\n\n\n\n\nVisto il regolamento (UE) 2016/679 del Parlamento europeo e del Consiglio, del 27 aprile 2016, relativo alla protezione delle persone fisiche con riguardo al trattamento dei dati personali, nonch\u00e9 alla libera circolazione di tali dati e che abroga la direttiva 95/46/CE;\n\n\n\n\n\n\nVista la legge 22 dicembre 2021, n. 227, recante \u00abDelega al Governo in materia di disabilit\u00e0\u00bb e, in particolare, l'articolo 2, comma 2, lettera f), che prevede l'istituzione del Garante nazionale delle disabilit\u00e0, al fine di assicurare la piena attuazione e la tutela dei diritti e degli interessi delle persone con disabilit\u00e0;\n\n\n\n\n\n\nVista la legge 23 agosto 1988, n. 400, recante \u00abDisciplina dell'attivit\u00e0 di Governo e ordinamento della Presidenza del Consiglio dei ministri\u00bb e, in particolare, l'articolo 14;\n\n\n\n\n\n\nVista la legge 5 febbraio 1992, n. 104, recante \u00abLegge-quadro per l'assistenza, l'integrazione sociale e i diritti delle persone handicappate\u00bb;\n\n\n\n\n\n\nVisto il decreto legislativo 30 marzo 2001, n. 165, recante \u00abNorme generali sull'ordinamento del lavoro alle dipendenze delle amministrazioni pubbliche\u00bb;\n\n\n\n\n\n\nVisto il decreto legislativo 30 giugno 2003, n. 196, concernente \u00abCodice in materia di protezione dei dati personali, recante disposizioni per l'adeguamento dell'ordinamento nazionale al regolamento (UE) n. 2016/679 del Parlamento europeo e del Consiglio, del 27 aprile 2016, relativo alla protezione delle persone fisiche con riguardo al trattamento dei dati personali, nonch\u00e9 alla libera circolazione di tali dati e che abroga la direttiva 95/46/CE.\u00bb;\n\n\n\n\n\n\nVista la legge 1\u00b0 marzo 2006, n. 67, recante \u00abMisure per la tutela giudiziaria delle persone con disabilit\u00e0 vittime di discriminazioni\u00bb, come modificata dal decreto legislativo 1\u00b0 settembre 2011, n. 150;\n\n\n\n\n\n\nVisto il decreto legislativo 2 luglio 2010, n. 104, concernente \u00abAttuazione dell'articolo 44 della legge 18 giugno 2009, n. 69, recante delega al governo per il riordino del processo amministrativo\u00bb;\n\n\n\n\n\n\nVista la preliminare deliberazione del Consiglio dei ministri, adottata nella riunione del 17 luglio 2023;\n\n\n\n\n\n\nVista l'intesa intervenuta in sede di Conferenza unificata di cui all'articolo 8, del decreto legislativo 28 agosto 1997, n. 281, nella riunione del 21 settembre 2023;\n\n\n\n\nUdito il parere del Consiglio di Stato, espresso dalla Sezione consultiva per gli atti normativi nell'adunanza del 21 novembre 2023;\n\n\nAcquisiti i pareri delle competenti Commissioni del Senato della Repubblica e della Camera dei deputati, resi rispettivamente in data 10 gennaio 2024 da parte della 10\u00aa Commissione Senato, in data 16 gennaio 2024 dalla 5\u00aa Commissione Senato, e in data 16 gennaio 2024 dalla V Commissione e dalle Commissioni riunite I e XII della Camera dei deputati;\n\n\n\n\nVista la deliberazione del Consiglio dei ministri, adottata nella riunione del 31 gennaio 2024;\n\n\n\n\nSulla proposta del Ministro per le disabilit\u00e0, di concerto con i Ministri dell'economia e delle finanze, del lavoro e delle politiche sociali, della salute, della giustizia, per la pubblica amministrazione e per la famiglia, la natalit\u00e0 e le pari opportunit\u00e0;\n\nEmana\n il seguente decreto legislativo:\nArt. 1\n\n\n\n Istituzione dell'Autorit\u00e0 \u00abGarante nazionale \n dei diritti delle persone con disabilit\u00e0\u00bb \n\n\n\n\n1. Al fine di assicurare la tutela, la concreta attuazione e la promozione dei diritti delle persone con disabilit\u00e0, in conformit\u00e0 a quanto previsto dal diritto internazionale, dal diritto dell'Unione europea e dalle norme nazionali, a decorrere dal 1\u00b0 gennaio 2025, \u00e8 istituita l'Autorit\u00e0 \u00abGarante nazionale dei diritti delle persone con disabilit\u00e0\u00bb, di seguito denominato \u00abGarante\u00bb, che esercita le funzioni e i compiti ad essa assegnati dal presente decreto con poteri autonomi di organizzazione, con indipendenza amministrativa e senza vincoli di subordinazione gerarchica. \n\n\n\n2. Il Garante costituisce un'articolazione del sistema nazionale per la promozione e la protezione dei diritti delle persone con disabilit\u00e0, in attuazione della Convenzione delle Nazioni Unite sui diritti delle persone con disabilit\u00e0, fatta a New York il 13 dicembre 2006 e ratificata e resa esecutiva con legge 3 marzo 2009, n. 18, e per il monitoraggio della sua applicazione, ai sensi dell'articolo 33, paragrafo 2, della medesima Convenzione, e opera in collaborazione con l'Osservatorio nazionale sulla condizione delle persone con disabilit\u00e0. Il Garante, con riguardo alle persone con disabilit\u00e0 che sono private della libert\u00e0 personale, individua, ferme restando le rispettive competenze, forme di collaborazione con il Garante nazionale dei diritti delle persone private della libert\u00e0 personale, di cui all'articolo 7 del decreto-legge 23 dicembre 2013, n. 146, convertito, con modificazioni, dalla legge 21 febbraio 2014, n. 10. \n\n\n\n3. Il Garante ha sede in Roma in luogo pienamente accessibile e fruibile per le persone con disabilit\u00e0. \n\n\n\n NOTE \n\n Avvertenza: \n Il testo delle note qui pubblicato \u00e8 stato redatto dall'amministrazione competente per materia ai sensi dell'art. 10, comma 3 del testo unico delle disposizioni sulla promulgazione delle leggi, sull'emanazione dei decreti del Presidente della Repubblica e sulle pubblicazioni ufficiali della Repubblica italiana, approvato con D.P.R. 28 dicembre 1985, n. 1092, al solo fine di facilitare la lettura delle disposizioni di legge alle quali \u00e8 operato il rinvio. Restano invariati il valore e l'efficacia degli atti legislativi qui trascritti. \n Per gli atti dell'Unione europea vengono forniti gli estremi di pubblicazione nella Gazzetta Ufficiale dell'Unione europea (GUUE). \n Note alle premesse: \n - Si riporta l'art. 76 della Costituzione: \n \u00abArt. 76. - L'esercizio della funzione legislativa non pu\u00f2 essere delegato al Governo se non con determinazione di principi e criteri direttivi e soltanto per tempo limitato e per oggetti definiti\u00bb. \n - L'art. 87, comma quinto, della Costituzione conferisce al Presidente della Repubblica il potere di promulgare le leggi ed emanare i decreti aventi valore di legge e i regolamenti. \n - La legge 3 marzo 2009, n. 18 (Ratifica ed esecuzione della Convenzione delle Nazioni Unite sui diritti delle persone con disabilit\u00e0, con Protocollo opzionale, fatta a New York il 13 dicembre 2006 e istituzione dell'Osservatorio nazionale sulla condizione delle persone con disabilit\u00e0) \u00e8 pubblicata nella Gazzetta Ufficiale 14 marzo 2009, n. 61. \n - La legge 9 novembre 2012, n. 195 (Ratifica ed esecuzione del Protocollo opzionale alla Convenzione delle Nazioni Unite contro la tortura e altri trattamenti o pene crudeli, inumani o degradanti, fatto a New York il 18 dicembre 2002.) \u00e8 pubblicata nella Gazzetta Ufficiale 19 novembre 2012, n. 270. \n - Il regolamento (UE) 2016/679 del Parlamento Europeo, del 27 aprile 2016, relativo alla protezione delle persone fisiche con riguardo al trattamento dei dati personali, nonch\u00e9 alla libera circolazione di tali dati e che abroga la direttiva 95/46/CE, \u00e8 pubblicato nella G.U.U.E. 4 maggio 2016, n. 119. \n - Si riporta il comma 2, lettera f) dell'art. 2 della legge 22 dicembre 2021, n. 227 (Delega al Governo in materia di disabilit\u00e0): \n \u00ab2. Il Governo si attiene ai seguenti principi e criteri direttivi: \n a) con riguardo alle definizioni concernenti la condizione di disabilit\u00e0 e alla revisione, al riordino e alla semplificazione della normativa di settore: \n 1) adozione di una definizione di \"disabilit\u00e0\" coerente con l'art. 1, secondo paragrafo, della Convenzione delle Nazioni Unite sui diritti delle persone con disabilit\u00e0, anche integrando la legge 5 febbraio 1992, n. 104, e introducendo disposizioni che prevedano una valutazione di base della disabilit\u00e0 distinta da una successiva valutazione multidimensionale fondata sull'approccio bio-psico-sociale, attivabile dalla persona con disabilit\u00e0 o da chi la rappresenta, previa adeguata informazione sugli interventi, sostegni e benefici cui pu\u00f2 accedere, finalizzata al progetto di vita individuale, personalizzato e partecipato di cui alla lettera c) del presente comma e assicurando l'adozione di criteri idonei a tenere nella dovuta considerazione le differenze di genere; \n 2) adozione della Classificazione internazionale del funzionamento, della disabilit\u00e0 e della salute - International Classification of Functioning, Disability and Health (ICF), approvata dalla 54a Assemblea mondiale della sanit\u00e0 il 22 maggio 2001, e dei correlati strumenti tecnico-operativi di valutazione, ai fini della descrizione e dell'analisi del funzionamento, della disabilit\u00e0 e della salute, congiuntamente alla versione adottata in Italia della Classificazione internazionale delle malattie (ICD) dell'Organizzazione mondiale della sanit\u00e0 e a ogni altra eventuale scala di valutazione disponibile e consolidata nella letteratura scientifica e nella pratica clinica; \n 3) separazione dei percorsi valutativi previsti per le persone anziane da quelli previsti per gli adulti e da quelli previsti per i minori; \n 4) adozione di una definizione di \"profilo di funzionamento\" coerente con l'ICF e con le disposizioni della Convenzione delle Nazioni Unite sui diritti delle persone con disabilit\u00e0 e che tenga conto dell'ICD; \n 5) introduzione nella legge 5 febbraio 1992, n. 104, della definizione di \"accomodamento ragionevole\", prevedendo adeguati strumenti di tutela coerenti con le disposizioni della Convenzione delle Nazioni Unite sui diritti delle persone con disabilit\u00e0; \n b) con riguardo all'accertamento della disabilit\u00e0 e alla revisione dei suoi processi valutativi di base: \n 1) previsione che, in conformit\u00e0 alle indicazioni dell'ICF e tenuto conto dell'ICD, la valutazione di base accerti, ai sensi dell'art. 3 della legge 5 febbraio 1992, n. 104, come modificato in coerenza con la Convenzione delle Nazioni Unite sui diritti delle persone con disabilit\u00e0, la condizione di disabilit\u00e0 e le necessit\u00e0 di sostegno, di sostegno intensivo o di restrizione della partecipazione della persona ai fini dei correlati benefici o istituti; \n 2) al fine di semplificare gli aspetti procedurali e organizzativi in modo da assicurare tempestivit\u00e0, efficienza, trasparenza e tutela della persona con disabilit\u00e0, razionalizzazione e unificazione in un'unica procedura del processo valutativo di base ai sensi della legge 5 febbraio 1992, n. 104, degli accertamenti afferenti all'invalidit\u00e0 civile ai sensi della legge 30 marzo 1971, n. 118, alla cecit\u00e0 civile ai sensi della legge 27 maggio 1970, n. 382, e della legge 3 aprile 2001, n. 138, alla sordit\u00e0 civile ai sensi della legge 26 maggio 1970, n. 381, alla sordocecit\u00e0 ai sensi della legge 24 giugno 2010, n. 107, delle valutazioni propedeutiche all'individuazione degli alunni con disabilit\u00e0 di cui all'art. 1, comma 181, lettera c), numero 5), della legge 13 luglio 2015, n. 107, all'accertamento della disabilit\u00e0 ai fini dell'inclusione lavorativa ai sensi della legge 12 marzo 1999, n. 68, e dell'art. 1, comma 1, lettera c), del decreto legislativo 14 settembre 2015, n. 151, e alla concessione di assistenza protesica, sanitaria e riabilitativa, delle valutazioni utili alla definizione del concetto di non autosufficienza e delle valutazioni relative al possesso dei requisiti necessari per l'accesso ad agevolazioni fiscali, tributarie e relative alla mobilit\u00e0 nonch\u00e9 di ogni altro accertamento dell'invalidit\u00e0 previsto dalla normativa vigente, confermando e garantendo la specificit\u00e0 e l'autonoma rilevanza di ciascuna forma di disabilit\u00e0; \n 3) previsione che, in conformit\u00e0 alla definizione di disabilit\u00e0 e in coerenza con le classificazioni ICD e ICF, con decreto del Ministro della salute, di concerto con il Ministro dell'economia e delle finanze, con l'Autorit\u00e0 politica delegata in materia di disabilit\u00e0 e con il Ministro del lavoro e delle politiche sociali, si provveda al progressivo aggiornamento delle definizioni, dei criteri e delle modalit\u00e0 di accertamento dell'invalidit\u00e0 previsti dal decreto del Ministro della sanit\u00e0 5 febbraio 1992, pubblicato nel Supplemento ordinario n. 43 alla Gazzetta Ufficiale n. 47 del 26 febbraio 1992; \n 4) affidamento a un unico soggetto pubblico dell'esclusiva competenza medico-legale sulle procedure valutative di cui al numero 2), garantendone l'omogeneit\u00e0 nel territorio nazionale e realizzando, anche a fini deflativi del contenzioso giudiziario, una semplificazione e razionalizzazione degli aspetti procedurali e organizzativi del processo valutativo di base, anche prevedendo procedimenti semplificati di riesame o di rivalutazione, in modo che siano assicurate la tempestivit\u00e0, l'efficienza e la trasparenza e siano riconosciute la tutela e la rappresentanza della persona con disabilit\u00e0, in tutte le fasi della procedura di accertamento della condizione di disabilit\u00e0, garantendo la partecipazione delle associazioni di categoria di cui all'art. 1, comma 3, della legge 15 ottobre 1990, n. 295; \n 5) previsione di un efficace e trasparente sistema di controlli sull'adeguatezza delle prestazioni rese, garantendo l'interoperabilit\u00e0 tra le banche di dati gi\u00e0 esistenti, prevedendo anche specifiche situazioni comportanti l'irrivedibilit\u00e0 nel tempo, fermi restando i casi di esonero gi\u00e0 stabiliti dalla normativa vigente; \n c) con riguardo alla valutazione multidimensionale della disabilit\u00e0 e alla realizzazione del progetto di vita individuale, personalizzato e partecipato: \n 1) prevedere modalit\u00e0 di coordinamento tra le amministrazioni competenti per l'integrazione della programmazione sociale e sanitaria nazionale e regionale; \n 2) prevedere che la valutazione multidimensionale sia svolta attraverso l'istituzione e l'organizzazione di unit\u00e0 di valutazione multidimensionale composte in modo da assicurare l'integrazione degli interventi di presa in carico, di valutazione e di progettazione da parte delle amministrazioni competenti in ambito sociosanitario e socio-assistenziale, ferme restando le prestazioni gi\u00e0 individuate dal decreto del Presidente del Consiglio dei ministri 12 gennaio 2017, concernente la definizione dei livelli essenziali di assistenza nel settore sanitario, pubblicato nel Supplemento ordinario alla Gazzetta Ufficiale n. 65 del 18 marzo 2017; \n 3) prevedere che la valutazione multidimensionale sia svolta tenendo conto delle indicazioni dell'ICF e dell'ICD e che definisca un profilo di funzionamento della persona, necessario alla predisposizione del progetto di vita individuale, personalizzato e partecipato e al monitoraggio dei suoi effetti nel tempo, tenendo conto delle differenti disabilit\u00e0 nell'ambito della valutazione; \n 4) prevedere che la valutazione multidimensionale assicuri, sulla base di un approccio multidisciplinare e con la partecipazione della persona con disabilit\u00e0 e di chi la rappresenta, l'elaborazione di un progetto di vita individuale, personalizzato e partecipato, il quale individui i sostegni e gli accomodamenti ragionevoli che garantiscano l'effettivo godimento dei diritti e delle libert\u00e0 fondamentali, tra cui la possibilit\u00e0 di scegliere, in assenza di discriminazioni, il proprio luogo di residenza e un'adeguata soluzione abitativa, anche promuovendo il diritto alla domiciliarit\u00e0 delle cure e dei sostegni socio-assistenziali; \n 5) prevedere che il progetto di vita individuale, personalizzato e partecipato sia diretto a realizzare gli obiettivi della persona con disabilit\u00e0 secondo i suoi desideri, le sue aspettative e le sue scelte, migliorandone le condizioni personali e di salute nonch\u00e9 la qualit\u00e0 di vita nei suoi vari ambiti, individuando le barriere e i facilitatori che incidono sui contesti di vita e rispettando i principi al riguardo sanciti dalla Convenzione delle Nazioni Unite sui diritti delle persone con disabilit\u00e0, indicando gli strumenti, le risorse, i servizi, le misure, gli accomodamenti ragionevoli che devono essere adottati per la realizzazione del progetto e che sono necessari a compensare le limitazioni alle attivit\u00e0 e a favorire la partecipazione della persona con disabilit\u00e0 nei diversi ambiti della vita e nei diversi contesti di riferimento, compresi quelli lavorativi e scolastici nonch\u00e9 quelli culturali e sportivi, e in ogni altro contesto di inclusione sociale; \n 6) assicurare l'adozione degli accomodamenti ragionevoli necessari a consentire l'effettiva individuazione ed espressione della volont\u00e0 dell'interessato e la sua piena comprensione delle misure e dei sostegni attivabili, al fine di garantire alla persona con disabilit\u00e0, anche quando sia soggetta a una misura di protezione giuridica o abbia necessit\u00e0 di sostegni ad altissima intensit\u00e0, la piena partecipazione alla valutazione multidimensionale, all'elaborazione del progetto di vita individuale, personalizzato e partecipato e all'attuazione dello stesso con modalit\u00e0 tali da garantire la soddisfazione della persona interessata; \n 7) prevedere che sia garantita comunque l'attuazione del progetto di vita individuale, personalizzato e partecipato, al variare del contesto territoriale e di vita della persona con disabilit\u00e0, mediante le risorse umane e strumentali di rispettiva competenza degli enti locali e delle regioni ai sensi della normativa vigente; \n 8) assicurare che, su richiesta della persona con disabilit\u00e0 o di chi la rappresenta, l'elaborazione del progetto di vita individuale, personalizzato e partecipato coinvolga attivamente anche gli enti del Terzo settore, attraverso forme di co-programmazione e co-progettazione ai sensi degli articoli 55 e 56 del codice del Terzo settore, di cui al decreto legislativo 3 luglio 2017, n. 117; \n 9) prevedere che nel progetto di vita individuale, personalizzato e partecipato sia indicato l'insieme delle risorse umane, professionali, tecnologiche, strumentali ed economiche, pubbliche e private, attivabili anche in seno alla comunit\u00e0 territoriale e al sistema dei supporti informali, volte a dare attuazione al progetto medesimo, stabilendo ipotesi in cui lo stesso, in tutto o in parte, possa essere autogestito, con obbligo di rendicontazione secondo criteri predefiniti nel progetto stesso; \n 10) prevedere che, nell'ambito del progetto di vita individuale, personalizzato e partecipato, siano individuati tutti i sostegni e gli interventi idonei e pertinenti a garantire il superamento delle condizioni di emarginazione e il godimento, su base di eguaglianza con gli altri, dei diritti e delle libert\u00e0 fondamentali e che la loro attuazione sia garantita anche attraverso l'accomodamento ragionevole di cui all'art. 2 della Convenzione delle Nazioni Unite sui diritti delle persone con disabilit\u00e0; \n 11) prevedere che nel progetto di vita individuale, personalizzato e partecipato siano individuate figure professionali aventi il compito di curare la realizzazione del progetto, monitorarne l'attuazione e assicurare il confronto con la persona con disabilit\u00e0 e con i suoi referenti familiari, ferma restandola facolt\u00e0 di autogestione del progetto da parte della persona con disabilit\u00e0; \n 12) prevedere che, nell'ambito del progetto di vita individuale, personalizzato e partecipato diretto ad assicurare l'inclusione e la partecipazione sociale, compreso l'esercizio dei diritti all'affettivit\u00e0 e alla socialit\u00e0, possano essere individuati sostegni e servizi per l'abitare in autonomia e modelli di assistenza personale autogestita che supportino la vita indipendente delle persone con disabilit\u00e0 in et\u00e0 adulta, favorendone la deistituzionalizzazione e prevenendone l'istituzionalizzazione, come previsto dall'art. 8 della legge 5 febbraio 1992, n. 104, e dall'art. 19 della Convenzione delle Nazioni Unite sui diritti delle persone con disabilit\u00e0, anche mediante l'attuazione coordinata dei progetti delle missioni 5 e 6 del PNRR e attraverso le misure previste dalla legge 22 giugno 2016, n. 112; \n 13) prevedere eventuali forme di finanziamento aggiuntivo per le finalit\u00e0 di cui al numero 12) e meccanismi di riconversione delle risorse attualmente destinate all'assistenza nell'ambito di istituti a favore dei servizi di supporto alla domiciliarit\u00e0 e alla vita indipendente; \n d) con riguardo all'informatizzazione dei processi valutativi e di archiviazione, istituire, nell'ambito degli interventi previsti nel PNRR, piattaforme informatiche, accessibili e fruibili ai sensi della legge 9 gennaio 2004, n. 4, e intero-perabili con quelle esistenti alla data di entrata in vigore dei decreti legislativi, che, nel rispetto del principio della riservatezza dei dati personali, coadiuvino i processi valutativi e l'elaborazione dei progetti di vita individuali, personalizzati e partecipati, consentano la consultazione delle certificazioni e delle informazioni riguardanti i benefici economici, previdenziali e assistenziali e gli interventi di assistenza sociosanitaria che spettano alla persona con disabilit\u00e0, garantendo comunque la semplificazione delle condizioni di esercizio dei diritti delle persone con disabilit\u00e0 e la possibilit\u00e0 di effettuare controlli, e contengano anche le informazioni relative ai benefici eventualmente spettanti ai familiari o alle persone che hanno cura della persona con disabilit\u00e0; \n e) con riguardo alla riqualificazione dei servizi pubblici in materia di inclusione e accessibilit\u00e0, fermi restando gli obblighi derivanti dalla normativa vigente: \n 1) prevedere che presso ciascuna amministrazione possa essere individuata una figura dirigenziale preposta alla programmazione strategica della piena accessibilit\u00e0, fisica e digitale, delle amministrazioni da parte delle persone con disabilit\u00e0, nell'ambito del piano integrato di attivit\u00e0 e organizzazione previsto dall'art. 6 del decreto-legge 9 giugno 2021, n. 80, convertito, con modificazioni, dalla legge 6 agosto 2021, n. 113; \n 2) prevedere la partecipazione dei rappresentanti delle associazioni delle persone con disabilit\u00e0 maggiormente rappresentative alla formazione della sezione del piano relativa alla programmazione strategica di cui al numero 1); \n 3) introdurre, anche al fine di una corretta allocazione delle risorse, tra gli obiettivi di produttivit\u00e0 delle amministrazioni, di cui all'art. 5 del decreto legislativo 27 ottobre 2009, n. 150, quelli specificamente volti a rendere effettive l'inclusione sociale e le possibilit\u00e0 di accesso delle persone con disabilit\u00e0; \n 4) prevedere che i rappresentanti delle associazioni delle persone con disabilit\u00e0 possano presentare osservazioni sui documenti di cui all'art. 10, comma 1, del decreto legislativo 27 ottobre 2009, n. 150, relativamente ai profili che riguardano le possibilit\u00e0 di accesso e l'inclusione sociale delle persone con disabilit\u00e0; \n 5) prevedere che il rispetto degli obiettivi derivanti dalla programmazione strategica della piena accessibilit\u00e0, fisica e digitale, delle amministrazioni da parte delle persone con disabilit\u00e0 sia inserito tra gli obiettivi da valutare ai fini della performance del personale dirigenziale; \n 6) prevedere la nomina, da parte dei datori di lavoro pubblici, di un responsabile del processo di inserimento delle persone con disabilit\u00e0 nell'ambiente di lavoro, ai sensi della legge 12 marzo 1999, n. 68, anche al fine di garantire l'accomodamento ragionevole di cui all'art. 3, comma 3-bis, del decreto legislativo 9 luglio 2003, n. 216; \n 7) prevedere l'obbligo, per i concessionari dei pubblici servizi, di indicare nella carta dei servizi i livelli di qualit\u00e0 del servizio erogato che assicurino alle persone con disabilit\u00e0 l'effettiva accessibilit\u00e0 delle prestazioni, evidenziando quelli obbligatori ai sensi della normativa vigente; \n 8) estendere il ricorso per l'efficienza delle amministrazioni e dei concessionari di servizi pubblici, di cui al decreto legislativo 20 dicembre 2009, n. 198, alla mancata attuazione o alla violazione dei livelli di qualit\u00e0 dei servizi essenziali per l'inclusione sociale e la possibilit\u00e0 di accesso delle persone con disabilit\u00e0 oppure degli obblighi previsti dalla normativa vigente in materia; \n f) con riguardo all'istituzione di un Garante nazionale delle disabilit\u00e0: \n 1) istituire il Garante nazionale delle disabilit\u00e0, quale organo di natura indipendente e collegiale, competente per la tutela e la promozione dei diritti delle persone con disabilit\u00e0; \n 2) definire le competenze, i poteri, i requisiti e la struttura organizzativa del Garante, disciplinandone le procedure e attribuendo a esso le seguenti funzioni: \n 2.1) raccogliere segnalazioni da persone con disabilit\u00e0 che denuncino discriminazioni o violazioni dei propri diritti, anche attraverso la previsione di un centro di contatto a ci\u00f2 dedicato; \n 2.2) vigilare sul rispetto dei diritti e sulla conformit\u00e0 alle norme e ai principi stabiliti dalla Convenzione delle Nazioni Unite sui diritti delle persone con disabilit\u00e0, dalla Costituzione, dalle leggi dello Stato e dai regolamenti; \n 2.3) svolgere verifiche, d'ufficio o a seguito di segnalazione, sull'esistenza di fenomeni discriminatori e richiedere alle amministrazioni e ai concessionari di pubblici servizi le informazioni e i documenti necessari allo svolgimento delle funzioni di sua competenza; \n 2.4) formulare raccomandazioni e pareri alle amministrazioni e ai concessionari pubblici interessati sulle segnalazioni raccolte, anche in relazione a specifiche situazioni e nei confronti di singoli enti, sollecitando o proponendo interventi, misure o accomodamenti ragionevoli idonei a superare le criticit\u00e0 riscontrate; \n 2.5) promuovere una cultura del rispetto dei diritti delle persone con disabilit\u00e0 attraverso campagne di sensibilizzazione e comunicazione e progetti di azioni positive, in particolare nelle istituzioni scolastiche, in collaborazione con le amministrazioni competenti per materia; \n 2.6) trasmettere annualmente una relazione sull'attivit\u00e0 svolta alle Camere nonch\u00e9 al Presidente del Consiglio dei ministri ovvero all'Autorit\u00e0 politica delegata in materia di disabilit\u00e0; \n g) \n h) con riguardo alle disposizioni finali e transitorie: \n 1) coordinare le disposizioni introdotte dai decreti legislativi di cui all'art. 1 con quelle ancora vigenti, comprese quelle relative agli incentivi e ai sussidi di natura economica e ai relativi fondi, facendo salvi le prestazioni, i servizi, le agevolazioni e i trasferimenti monetari gi\u00e0 erogati ai sensi della normativa vigente in materia di invalidit\u00e0 civile, di cecit\u00e0 civile, di sordit\u00e0 civile e di sordocecit\u00e0 e della legge 5 febbraio 1992, n. 104, anche con riferimento alla nuova tabella indicativa delle percentuali d'invalidit\u00e0 per le minorazioni e malattie invalidanti, di cui al decreto del Ministro della sanit\u00e0 5 febbraio 1992, pubblicato nel Supplemento ordinario n. 43 alla Gazzetta Ufficiale n. 47 del 26 febbraio 1992, al fine di salvaguardare i diritti gi\u00e0 acquisiti; \n 2) definire, anche avvalendosi del supporto della Commissione tecnica per i fabbisogni standard di cui all'art. 1, comma 29, della legge 28 dicembre 2015, n. 208, le procedure volte alla determinazione dei livelli essenziali delle prestazioni, di cui all'art. 117, secondo comma, lettera m), della Costituzione, con riguardo alle prestazioni in favore delle persone con disabilit\u00e0, con l'individuazione di una disciplina di carattere transitorio, nelle more dell'effettiva applicazione dei livelli essenziali delle prestazioni, volta a individuare e garantire obiettivi di servizio, promuovendo la collaborazione tra i soggetti pubblici e i privati, compresi gli enti operanti nel Terzo settore.\u00bb. \n - Si riporta l'art. 14 della legge 23 agosto 1988 n. 400 (Disciplina dell'attivit\u00e0 di Governo e ordinamento della Presidenza del Consiglio dei ministri), pubblicata nella Gazzetta Ufficiale 12 settembre 1988, n. 214, S.O.: \n \u00abArt. 14 (Decreti legislativi). - 1. I decreti legislativi adottati dal Governo ai sensi dell'art. 76 della Costituzione sono emanati dal Presidente della Repubblica con la denominazione di \u00abdecreto legislativo\u00bb e con l'indicazione, nel preambolo, della legge di delegazione, della deliberazione del Consiglio dei ministri e degli altri adempimenti del procedimento prescritti dalla legge di delegazione. \n 2. L'emanazione del decreto legislativo deve avvenire entro il termine fissato dalla legge di delegazione; il testo del decreto legislativo adottato dal Governo \u00e8 trasmesso al Presidente della Repubblica, per la emanazione, almeno venti giorni prima della scadenza. \n 3. Se la delega legislativa si riferisce ad una pluralit\u00e0 di oggetti distinti suscettibili di separata disciplina, il Governo pu\u00f2 esercitarla mediante pi\u00f9 atti successivi per uno o pi\u00f9 degli oggetti predetti. In relazione al termine finale stabilito dalla legge di delegazione, il Governo informa periodicamente le Camere sui criteri che segue nell'organizzazione dell'esercizio della delega. \n 4. In ogni caso, qualora il termine previsto per l'esercizio della delega ecceda i due anni, il Governo \u00e8 tenuto a richiedere il parere delle Camere sugli schemi dei decreti delegati. Il parere \u00e8 espresso dalle Commissioni permanenti delle due Camere competenti per materia entro sessanta giorni, indicando specificamente le eventuali disposizioni non ritenute corrispondenti alle direttive della legge di delegazione. Il Governo, nei trenta giorni successivi, esaminato il parere, ritrasmette, con le sue osservazioni e con eventuali modificazioni, i testi alle Commissioni per il parere definitivo che deve essere espresso entro trenta giorni.\u00bb. \n - La legge 5 febbraio 1992, n. 104, recante: \u00abLegge-quadro per l'assistenza, l'integrazione sociale e i diritti delle persone handicappate\u00bb, \u00e8 pubblicata nella Gazzetta Ufficiale 17 febbraio 1992, n. 39, S.O n. 30. \n - Il decreto legislativo 30 marzo 2001, n. 165, recante: \u00abNorme generali sull'ordinamento del lavoro alle dipendenze delle amministrazioni pubbliche\u00bb, \u00e8 pubblicato nella Gazzetta Ufficiale 9 maggio 2001, n. 106, S.O. \n - Il decreto legislativo 30 giugno 2003, n. 196 recante: \u00abCodice in materia di protezione dei dati personali, recante disposizioni per l'adeguamento dell'ordinamento nazionale, reca recante disposizioni per l'adeguamento dell'ordinamento nazionale al regolamento (UE) n. 2016/679 del Parlamento europeo e del Consiglio, del 27 aprile 2016, relativo alla protezione delle persone fisiche con riguardo al trattamento dei dati personali, nonch\u00e9 alla libera circolazione di tali dati e che abroga la direttiva 95/46/CE\u00bb, \u00e8 pubblicato nella Gazzetta Ufficiale del 29 luglio 2003, n. 174 S. O. n. 123). \n - La legge 1\u00b0 marzo 2006, n. 67, recante: \u00abMisure per la tutela giudiziaria delle persone con disabilit\u00e0 vittime di discriminazioni\u00bb \u00e8 pubblicata nella Gazzetta Ufficiale del 6 marzo 2006, n. 54. \n - Il decreto legislativo 2 luglio 2010, n. 104, concernente: \u00abAttuazione dell'art. 44 della legge 18 giugno 2009, n. 69, recante delega al Governo per il riordino del processo amministrativo\u00bb, \u00e8 pubblicato nella Gazzetta Ufficiale del 7 luglio 2010, n. 156, S.O. n. 148. \n - Si riporta l'art. 8 del decreto legislativo 28 agosto 1997, n. 281 (Definizione ed ampliamento delle attribuzioni della Conferenza permanente per i rapporti tra lo Stato, le regioni e le province autonome di Trento e Bolzano ed unificazione, per le materie ed i compiti di interesse comune delle regioni, delle province e dei comuni, con la Conferenza Stato-citt\u00e0 ed autonomie locali.): \n \u00abArt. 8 (Conferenza Stato-citt\u00e0 ed autonomie locali e Conferenza unificata). - 1. La Conferenza Stato-citt\u00e0 ed autonomie locali \u00e8 unificata per le materie ed i compiti di interesse comune delle regioni, delle province, dei comuni e delle comunit\u00e0 montane, con la Conferenza Stato-regioni. \n 2. La Conferenza Stato-citt\u00e0 ed autonomie locali \u00e8 presieduta dal Presidente del Consiglio dei ministri o, per sua delega, dal Ministro dell'interno o dal Ministro per gli affari regionali nella materia di rispettiva competenza; ne fanno parte altres\u00ec il Ministro del tesoro e del bilancio e della programmazione economica, il Ministro delle finanze, il Ministro dei lavori pubblici, il Ministro della sanit\u00e0, il presidente dell'Associazione nazionale dei comuni d'Italia - ANCI, il presidente dell'Unione province d'Italia - UPI ed il presidente dell'Unione nazionale comuni, comunit\u00e0 ed enti montani - UNCEM. Ne fanno parte inoltre quattordici sindaci designati dall'ANCI e sei presidenti di provincia designati dall'UPI.\n Dei quattordici sindaci designati dall'ANCI cinque rappresentano le citt\u00e0 individuate dall'art. 17 della legge 8 giugno 1990, n. 142. Alle riunioni possono essere invitati altri membri del Governo, nonch\u00e9 rappresentanti di amministrazioni statali, locali o di enti pubblici. \n 3. La Conferenza Stato-citt\u00e0 ed autonomie locali \u00e8 convocata almeno ogni tre mesi, e comunque in tutti i casi il presidente ne ravvisi la necessit\u00e0 o qualora ne faccia richiesta il presidente dell'ANCI, dell'UPI o dell'UNCEM. \n 4. La Conferenza unificata di cui al comma 1 \u00e8 convocata dal Presidente del Consiglio dei ministri. Le sedute sono presiedute dal Presidente del Consiglio dei ministri o, su sua delega, dal Ministro per gli affari regionali o, se tale incarico non \u00e8 conferito, dal Ministro dell'interno.\u00bb. \n\n Note all'art. 1: \n - Per la legge 3 marzo 2009, n. 18 si veda nelle note alle premesse. \n - Si riporta l'art. 7 del decreto-legge 23 dicembre 2013, n. 146 (Misure urgenti in tema di tutela dei diritti fondamentali dei detenuti e di riduzione controllata della popolazione carceraria), convertito, con modificazioni, dalla legge 21 febbraio 2014, n. 10: \n \u00abArt. 7 (Garante nazionale dei diritti delle persone detenute o private della libert\u00e0 personale). - 1. \u00c8 istituito, presso il Ministero della giustizia, il Garante nazionale dei diritti delle persone detenute o private della libert\u00e0 personale, di seguito denominato \"Garante nazionale\". \n 2. Il Garante nazionale \u00e8 costituito in collegio, composto dal presidente e da due membri, i quali restano in carica per cinque anni non prorogabili. Essi sono scelti tra persone, non dipendenti delle pubbliche amministrazioni, che assicurano indipendenza e competenza nelle discipline afferenti alla tutela dei diritti umani, e sono nominati, previa delibera del Consiglio dei ministri, con decreto del presidente del Consiglio dei ministri, sentite le competenti commissioni parlamentari. \n 3. I componenti del Garante nazionale non possono assumere cariche istituzionali, anche elettive, ovvero incarichi di responsabilit\u00e0 in partiti politici. Sono immediatamente sostituiti in caso di dimissioni, morte, incompatibilit\u00e0 sopravvenuta, accertato impedimento fisico o psichico, grave violazione dei doveri inerenti all'ufficio, ovvero nel caso in cui riportino condanna penale definitiva per delitto non colposo. Essi non hanno diritto ad indennit\u00e0 od emolumenti per l'attivit\u00e0 prestata, fermo restando il diritto al rimborso delle spese. \n 4. Alle dipendenze del Garante nazionale, che si avvale delle strutture e delle risorse messe a disposizione dal Ministro della giustizia, \u00e8 istituito un ufficio composto da personale dello stesso Ministero, scelto in funzione delle conoscenze acquisite negli ambiti di competenza del Garante. La struttura e la composizione dell'ufficio sono determinate con successivo regolamento del Ministro della giustizia, da adottarsi entro tre mesi dalla data di entrata in vigore del presente decreto. \n 5. Il Garante nazionale, oltre a promuovere e favorire rapporti di collaborazione con i garanti territoriali, ovvero con altre figure istituzionali comunque denominate, che hanno competenza nelle stesse materie: \n a) vigila, affinch\u00e8 l'esecuzione della custodia dei detenuti, degli internati, dei soggetti sottoposti a custodia cautelare in carcere o ad altre forme di limitazione della libert\u00e0 personale sia attuata in conformit\u00e0 alle norme e ai principi stabiliti dalla Costituzione, dalle convenzioni internazionali sui diritti umani ratificate dall'Italia, dalle leggi dello Stato e dai regolamenti; \n b) visita, senza necessit\u00e0 di autorizzazione, gli istituti penitenziari, gli ospedali psichiatrici giudiziari e le strutture sanitarie destinate ad accogliere le persone sottoposte a misure di sicurezza detentive, le comunit\u00e0 terapeutiche e di accoglienza o comunque le strutture pubbliche e private dove si trovano persone sottoposte a misure alternative o alla misura cautelare degli arresti domiciliari, gli istituti penali per minori e le comunit\u00e0 di accoglienza per minori sottoposti a provvedimenti dell'autorit\u00e0 giudiziaria, nonch\u00e9, previo avviso e senza che da ci\u00f2 possa derivare danno per le attivit\u00e0 investigative in corso, le camere di sicurezza delle Forze di polizia, accedendo, senza restrizioni, a qualunque locale adibito o comunque funzionale alle esigenze restrittive; \n c) prende visione, previo consenso anche verbale dell'interessato, degli atti contenuti nel fascicolo della persona detenuta o privata della libert\u00e0 personale e comunque degli atti riferibili alle condizioni di detenzione o di privazione della libert\u00e0; \n d) richiede alle amministrazioni responsabili delle strutture indicate alla lettera b) le informazioni e i documenti necessari; nel caso in cui l'amministrazione non fornisca risposta nel termine di trenta giorni, informa il magistrato di sorveglianza competente e pu\u00f2 richiedere l'emissione di un ordine di esibizione; \n e) verifica il rispetto degli adempimenti connessi ai diritti previsti agli articoli 20, 21, 22, e 23 del regolamento di cui al decreto del Presidente della Repubblica 31 agosto 1999, n. 394, e successive modificazioni, presso i centri di identificazione e di espulsione previsti dall'art. 14 del testo unico di cui al decreto legislativo 25 luglio 1998, n. 286, e successive modificazioni, accedendo senza restrizione alcuna in qualunque locale; \n f) formula specifiche raccomandazioni all'amministrazione interessata, se accerta violazioni alle norme dell'ordinamento ovvero la fondatezza delle istanze e dei reclami proposti ai sensi dell'art. 35 della legge 26 luglio 1975, n. 354. L'amministrazione interessata, in caso di diniego, comunica il dissenso motivato nel termine di trenta giorni; \n g) tramette annualmente una relazione sull'attivit\u00e0 svolta ai Presidenti del Senato della Repubblica e della Camera dei deputati, nonch\u00e9 al Ministro dell'interno e al Ministro della giustizia.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-05&atto.codiceRedazionale=24G00034&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:37:29.259966"}
{"text": "\n\n\nArt. 2\n Composizione collegiale, requisiti, incompatibilit\u00e0 \n e nomina del Garante\n\n\n1. Il Garante \u00e8 organo collegiale composto dal presidente e da due componenti. Nell'ambito della propria autonomia organizzativa, il Garante, con il regolamento di cui all'articolo 3, comma 1, disciplina l'esercizio delle attivit\u00e0 del collegio e del presidente.\nSu proposta del presidente, con delibera collegiale del Garante, possono essere attribuite a ciascuno dei componenti del Garante deleghe per il compimento di singoli atti o per sovraintendere a determinati settori e materie di competenza del Garante stesso. \n\n\n\n2. Il presidente e i componenti del collegio sono scelti tra persone di notoria indipendenza e di specifiche e comprovate professionalit\u00e0, competenze o esperienze nel campo della tutela e della promozione dei diritti umani e in materia di contrasto delle forme di discriminazione nei confronti delle persone con disabilit\u00e0. \n\n\n\n3. Il presidente e i componenti del collegio non possono essere scelti tra persone che rivestono incarichi pubblici elettivi o cariche in partiti politici o in organizzazioni sindacali o che abbiano rivestito tali incarichi e cariche nell'anno precedente la nomina e, in ogni caso, non devono essere portatori di interessi in conflitto con le funzioni del Garante. \n\n\n\n4. Per la durata dell'incarico, il presidente e i componenti del collegio non possono esercitare, a pena di decadenza, attivit\u00e0 professionale, imprenditoriale o di consulenza, non possono svolgere le funzioni di amministratori o dipendenti di enti pubblici o privati, ricoprire uffici pubblici di qualsiasi natura o rivestire cariche elettive, assumere cariche di governo o incarichi all'interno di partiti politici o movimenti politici o in associazioni, organizzazioni, anche sindacali, ordini professionali o comunque organismi che svolgono attivit\u00e0 nel campo della disabilit\u00e0.\nAll'atto dell'accettazione della nomina il presidente e i componenti del collegio sono collocati fuori ruolo se dipendenti di pubbliche amministrazioni ovvero magistrati o avvocati dello Stato. Se professori universitari di ruolo, il presidente e i componenti del collegio sono collocati in aspettativa senza assegni ai sensi dell'articolo 13 del decreto del Presidente della Repubblica 11 luglio 1980, n. 382. Il personale collocato fuori ruolo o in aspettativa ha diritto alla conservazione del posto di lavoro per la durata del mandato. Per la durata del collocamento fuori ruolo \u00e8 reso indisponibile nella dotazione organica dell'amministrazione di provenienza, un numero di posti equivalente dal punto di vista finanziario. \n\n\n\n5. Per il periodo di un anno a decorrere dalla cessazione delle funzioni, il presidente e i componenti del collegio e i dirigenti dell'Ufficio del Garante, di cui all'articolo 3, non possono intrattenere rapporti retribuiti di collaborazione, di consulenza o di impiego con le imprese e le associazioni operanti nel settore dei servizi per le persone con disabilit\u00e0. \n\n\n\n6. Il presidente e i componenti del collegio sono nominati con determinazione adottata d'intesa dai Presidenti della Camera dei deputati e del Senato della Repubblica. \n\n\n\n7. Il presidente e i componenti del collegio non possono essere rimossi o destituiti per motivi connessi allo svolgimento dei loro compiti ed esercitano le funzioni senza vincolo di mandato. \n\n\n\n8. Il presidente e i componenti del collegio sono immediatamente sostituiti in caso di dimissioni, morte, incompatibilit\u00e0 sopravvenuta, accertato impedimento fisico o psichico, ovvero nel caso in cui riportino una condanna definitiva per delitti non colposi. \n\n\n\n9. Il presidente e i componenti del collegio durano in carica di quattro anni e il loro mandato \u00e8 rinnovabile una sola volta. \n\n\n\n10. Al presidente \u00e8 attribuita un'indennit\u00e0 di funzione pari al trattamento economico annuo spettante ad un capo Dipartimento della Presidenza del Consiglio dei ministri e, comunque, nel limite di euro 200.000 annui, al lordo degli oneri a carico dell'amministrazione e ai componenti \u00e8 attribuita un'indennit\u00e0 di funzione pari al trattamento economico annuo spettante a un capo ufficio autonomo della Presidenza del Consiglio dei ministri e, comunque, nel limite di euro 160.000 annui, al lordo degli oneri a carico dell'amministrazione. \n\n\n\n11. Al presidente e agli altri componenti spetta il rimborso delle spese sostenute e documentate in occasione di attivit\u00e0 istituzionali, secondo le modalit\u00e0 stabilite con il regolamento di cui all'articolo 3, comma 1, e comunque nel limite della spesa autorizzata ai sensi dell'articolo 7, comma 1. \n\n\n\n Note all'art. 2: \n - Si riporta l'art. 13 del decreto del Presidente della Repubblica 11 luglio 1980, n. 382 (Riordinamento della docenza universitaria, relativa fascia di formazione nonch\u00e9 sperimentazione organizzativa e didattica), pubblicato nella Gazzetta Ufficiale 31 luglio 1980, n. 209, S.O.: \n \u00abArt. 13 (Aspettativa obbligatoria per situazioni di incompatibilit\u00e0). - Ferme restando le disposizioni vigenti in materia di divieto di cumulo dell'ufficio di professore con altri impieghi pubblici o privati, il professore ordinario \u00e8 collocato d'ufficio in aspettativa per la durata della carica, del mandato o dell'ufficio nei seguenti casi: \n 1) elezione al Parlamento nazionale od europeo; \n 2) nomina alla carica di Presidente del Consiglio dei ministri, di Ministro o di Sottosegretario di Stato; \n 3) nomina a componente delle istituzioni dell'Unione europea; \n 3-bis) nomina a componente di organi ed istituzioni specializzate delle Nazioni Unite che comporti un impegno incompatibile con l'assolvimento delle funzioni di professore universitario; \n 4) \n 5) nomina a presidente o vicepresidente del Consiglio nazionale dell'economia e del lavoro; \n 6) \n 7) nomina a presidente o componente della giunta regionale e a presidente del consiglio regionale; \n 8) nomina a presidente della giunta provinciale; \n 9) nomina a sindaco del comune capoluogo di provincia; \n 10) nomina alle cariche di presidente, di amministratore delegato di enti pubblici a carattere nazionale, interregionale o regionale, di enti pubblici economici, di societ\u00e0 a partecipazione pubblica, anche a fini di lucro. Restano in ogni caso escluse le cariche comunque direttive di enti a carattere prevalentemente culturale o scientifico e la presidenza, sempre che non remunerata, di case editrici di pubblicazioni a carattere scientifico; \n 11) nomina a direttore, condirettore e vicedirettore di giornale quotidiano o a posizione corrispondente del settore dell'informazione radio-televisiva; \n 12) nomina a presidente o segretario nazionale di partiti rappresentati in Parlamento; \n 13) nomine ad incarichi dirigenziali di cui all'art. 16 del decreto del Presidente della Repubblica 30 giugno 1972, n. 748, o comunque previsti da altre leggi presso le amministrazioni dello Stato, le pubbliche amministrazioni o enti pubblici economici. \n Hanno diritto a richiedere una limitazione dell'attivit\u00e0 didattica i professori di ruolo che ricoprano la carica di rettore, prorettore, preside di facolt\u00e0 e direttori di dipartimento, di presidente di consiglio di corso di laurea, di componente del Consiglio universitario nazionale. La limitazione \u00e8 concessa con provvedimento del Ministro della pubblica istruzione e non dispensa dall'obbligo di svolgere il corso ufficiale. \n Il professore che venga a trovarsi in una delle situazioni di incompatibilit\u00e0 di cui ai precedenti commi deve darne comunicazione, all'atto della nomina, al rettore, che adotta il provvedimento di collocamento in aspettativa per la durata della carica, del mandato o dell'ufficio. Nel periodo dell'aspettativa \u00e8 corrisposto il trattamento economico previsto dalle norme vigenti per gli impiegati civili dello Stato che versano in una delle situazioni indicate nel primo comma. \u00c8 fatto salvo il disposto dell'art. 47, secondo comma, della legge 24 aprile 1980, n. 146. In mancanza di tali disposizioni l'aspettativa \u00e8 senza assegni. \n Il periodo dell'aspettativa, anche quando questo ultimo sia senza assegni, \u00e8 utile ai fini della progressione nella carriera, del trattamento di quiescenza e di previdenza secondo le norme vigenti, nonch\u00e9 della maturazione dello straordinariato ai sensi del precedente art. 6. \n Qualora l'incarico per il quale \u00e8 prevista l'aspettativa senza assegni non comporti, da parte dell'ente, istituto o societ\u00e0, la corresponsione di una indennit\u00e0 di carica si applicano, a far tempo dal momento in cui \u00e8 cominciata a decorrere l'aspettativa, le disposizioni di cui alla legge 12 dicembre 1966, n. 1078.\n Qualora si tratti degli incarichi previsti ai numeri 10), 11) e 12) del presente articolo, gli oneri di cui al numero 3) dell'art. 3 della citata legge 12 dicembre 1966, n. 1078, sono a carico dell'ente, istituto o societ\u00e0. \n I professori collocati in aspettativa conservano il titolo a partecipare agli organi universitari cui appartengono, con le modalit\u00e0 previste dall'art. 14, terzo e quarto comma, della legge 18 marzo 1958, n. 311; essi mantengono il solo elettorato attivo per la formazione delle commissioni di concorso e per l'elezione delle cariche accademiche previste dal precedente secondo comma ed hanno la possibilit\u00e0 di svolgere, nel quadro dell'attivit\u00e0 didattica programmata dal consiglio di corso di laurea, di dottorato di ricerca, delle scuole di specializzazione e delle scuole a fini speciali, cicli di conferenze e di lezioni ed attivit\u00e0 seminariali anche nell'ambito dei corsi ufficiali di insegnamento, d'intesa con il titolare del corso, del quale \u00e8 comunque loro preclusa la titolarit\u00e0. \u00c8 garantita loro, altres\u00ec, la possibilit\u00e0 di svolgere attivit\u00e0 di ricerca anche applicativa, con modalit\u00e0 da determinare d'intesa tra il professore ed il consiglio di facolt\u00e0 e sentito il consiglio di istituto o di dipartimento, ove istituito, e di accedere ai fondi per la ricerca scientifica. Per quanto concerne l'esclusione della possibilit\u00e0 di far parte delle commissioni di concorso sono fatte salve le situazioni di incompatibilit\u00e0 che si verifichino successivamente alla nomina dei componenti delle commissioni. \n Il presente articolo si applica anche ai professori collocati fuori ruolo per limiti di et\u00e0\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-05&atto.codiceRedazionale=24G00034&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:37:33.361898"}
{"text": "\n\n\nArt. 3\n Ufficio del Garante\n\n\n1. Per lo svolgimento dei propri compiti istituzionali \u00e8 istituito l'Ufficio del Garante nazionale dei diritti delle persone con disabilit\u00e0, di seguito denominato \u00abUfficio del Garante\u00bb, posto alle dipendenze del Garante. Nell'ambito della propria autonomia organizzativa, il Garante adotta con regolamento le disposizioni in materia di organizzazione, funzionamento, esercizio delle funzioni e contabilit\u00e0, nonch\u00e9 un codice di condotta per i propri componenti e per il personale dell'Ufficio del Garante. \n\n\n\n2. Con decreto del Presidente del Consiglio dei ministri \u00e8 istituito un apposito ruolo del personale dipendente dell'Ufficio del Garante, al quale si applicano, in quanto compatibili, le disposizioni sullo stato giuridico ed economico della Presidenza del Consiglio dei ministri, comprese quelle di cui alla vigente contrattazione collettiva. \n\n\n\n3. La relativa dotazione organica, con decorrenza non anteriore al 1\u00b0 gennaio 2026, \u00e8 costituita da una unit\u00e0 dirigenziale di livello generale e una unit\u00e0 dirigenziale di livello non generale e 20 unit\u00e0 di personale non dirigenziale di cui 10 unit\u00e0 di categoria A e 10 unit\u00e0 di categoria B, in possesso delle competenze e dei requisiti di professionalit\u00e0 necessari in relazione alle funzioni e alle caratteristiche di indipendenza e imparzialit\u00e0 del Garante.\nL'assunzione del personale avviene per pubblico concorso. \n\n\n\n4. L'Ufficio del Garante, nei limiti della dotazione organica di cui al comma 3, pu\u00f2 avvalersi anche di personale appartenente ai ruoli delle amministrazioni pubbliche, in posizione di comando secondo la disciplina vigente per il personale chiamato a prestare servizio presso la Presidenza del Consiglio dei ministri, nonch\u00e9 in posizione di aspettativa o collocati fuori ruolo o altra analoga posizione prevista dagli ordinamenti di appartenenza, con esclusione del personale docente, educativo, amministrativo, tecnico e ausiliario delle istituzioni scolastiche, nonch\u00e9 del personale delle forze armate, delle forze di polizia e del corpo nazionale dei vigili del fuoco. Per la durata del collocamento fuori ruolo \u00e8 reso indisponibile nella dotazione organica dell'amministrazione di provenienza, un numero di posti equivalente dal punto di vista finanziario. \n\n\n\n5. L'Ufficio del Garante pu\u00f2 avvalersi di esperti, fino ad un massimo di otto, di elevata competenza in ambito giuridico, amministrativo, contabile o di comprovata esperienza in materia di disabilit\u00e0. Gli esperti possono prestare la propria opera professionale a titolo gratuito. Il Garante, nei limiti delle risorse disponibili, pu\u00f2 prevedere un compenso, fino a un importo massimo di euro 25.000 lordi annui per singolo incarico, entro il limite di spesa complessivo non superiore a 200.000 euro lordi annui. \n\n\n\n6. Nelle more dell'attuazione delle disposizioni di cui ai commi 1, 2, 3, 4 e 5, al fine di consentire l'immediato avvio delle sue attivit\u00e0, il Garante, a decorrere dal 1\u00b0 gennaio 2025, si avvale provvisoriamente di un primo contingente di personale amministrativo e tecnico, non superiore a nove unit\u00e0, selezionato tra il personale dipendente della pubblica amministrazione in possesso delle competenze e dei requisiti di professionalit\u00e0 ed esperienza necessari, collocato, nelle forme previste dai rispettivi ordinamenti, in posizione di comando obbligatorio o fuori ruolo dalle amministrazioni di appartenenza entro il termine previsto dall'articolo 17, comma 14, della legge 15 maggio 1997, n. 127, composto da un dirigente di livello non generale e otto unit\u00e0 di personale non dirigenziale, di cui cinque appartenenti alla categoria A e tre appartenenti alla categoria B. Per il personale proveniente da amministrazioni diverse dalla Presidenza del Consiglio dei ministri o dai Ministeri, il trattamento economico fondamentale rimane a carico delle stesse. Il trattamento economico accessorio \u00e8 a carico del Garante. Il servizio prestato presso il Garante e\u0300\nequiparato ad ogni effetto di legge a quello prestato nelle amministrazioni di provenienza. All'atto del collocamento in comando o fuori ruolo, e per tutta la loro durata, i posti in dotazione organica lasciati vacanti sono resi indisponibili presso l'amministrazione di provenienza. Dalla data di istituzione del ruolo autonomo, pu\u00f2 confluirvi su richiesta il personale gi\u00e0 assegnato provvisoriamente all'Ufficio, fermi restando i limiti della relativa dotazione organica. \n\n\n\n7. Con decreto del Presidente del Consiglio dei ministri, da adottarsi entro il 30 settembre 2024, su proposta dell'Autorit\u00e0 politica delegata in materia di disabilit\u00e0, \u00e8 individuato il luogo dove ha sede l'Ufficio del Garante e sono previste le misure organizzative al fine di garantirne la piena operativit\u00e0 e il funzionamento dal 1\u00b0 gennaio 2025. \n\n\n\n8. Il rendiconto della gestione finanziaria del Garante \u00e8 soggetto al controllo della Corte dei conti. \n\n\n\n Note all'art. 3: \n - Si riporta il comma 14, dell'art. 17 della legge 15 maggio 1997, n. 127 (Misure urgenti per lo snellimento dell'attivit\u00e0 amministrativa e dei procedimenti di decisione e di controllo), pubblicata nella Gazzetta Ufficiale 17 maggio 1997, n. 127, S.O.: \n \u00abNel caso in cui disposizioni di legge o regolamentari dispongano l'utilizzazione presso le amministrazioni pubbliche di un contingente di personale in posizione di fuori ruolo o di comando, le amministrazioni di appartenenza sono tenute ad adottare il provvedimento di fuori ruolo o di comando entro quindici giorni dalla richiesta\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-05&atto.codiceRedazionale=24G00034&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:37:37.510087"}
{"text": "\n\n\nArt. 4\n Funzioni e prerogative del Garante\n\n\n\n\n1. Il Garante esercita le seguenti funzioni: \n\na) vigila sul rispetto dei diritti e sulla conformit\u00e0 ai principi stabiliti dalla Convenzione delle Nazioni Unite sui diritti delle persone con disabilit\u00e0, fatta a New York il 13 dicembre 2006 e ratificata e resa esecutiva con legge 3 marzo 2009, n. 18, e dagli altri trattati internazionali dei quali l'Italia \u00e8 parte in materia di protezione dei diritti delle persone con disabilit\u00e0, dalla Costituzione, dalle leggi dello Stato e dai regolamenti nella medesima materia; \n\nb) contrasta i fenomeni di discriminazione diretta, indiretta o di molestie in ragione della condizione di disabilit\u00e0 e del rifiuto dell'accomodamento ragionevole di cui all'articolo 5, comma 2; \n\nc) promuove l'effettivo godimento dei diritti e delle libert\u00e0 fondamentali delle persone con disabilit\u00e0, in condizione di eguaglianza con gli altri cittadini, anche impedendo che esse siano vittime di segregazione; \n\nd) riceve le segnalazioni presentate da persone con disabilit\u00e0, dai loro familiari, da chi le rappresenta, dalle associazioni e dagli enti legittimati ad agire in difesa delle persone con disabilit\u00e0, individuati ai sensi dell'articolo 4 della legge 1\u00b0 marzo 2006, n. 67, da singoli cittadini, da pubbliche amministrazioni, nonch\u00e9 dall'Autorit\u00e0 politica delegata in materia di disabilit\u00e0 anche a seguito di rilevazione del Dipartimento per le politiche in favore delle persone con disabilit\u00e0 presso la Presidenza del Consiglio dei ministri. Il Garante stabilisce, nei limiti della propria autonomia organizzativa, le procedure e le modalit\u00e0 di presentazione delle segnalazioni, anche tramite l'attivazione di un centro di contatto dedicato, assicurandone l'accessibilit\u00e0. Il Garante all'esito della valutazione e verifica delle segnalazioni pervenute, previa audizione delle persone con disabilit\u00e0 legittimate, esprime con delibera collegiale pareri motivati; \n\ne) svolge verifiche, d'ufficio o a seguito di segnalazione, sull'esistenza di fenomeni discriminatori; \n\nf) richiede alle amministrazioni e ai concessionari di pubblici servizi di fornire le informazioni e i documenti necessari allo svolgimento delle funzioni di sua competenza. I soggetti interpellati sono tenuti a rispondere entro trenta giorni dalla data della richiesta e, in caso di silenzio, inerzia o rifiuto, il Garante pu\u00f2 proporre ricorso ai sensi dell'articolo 116 del codice del processo amministrativo di cui al decreto legislativo 2 luglio 2010, n. 104; \n\ng) formula raccomandazioni e pareri inerenti alle segnalazioni raccolte alle amministrazioni e ai concessionari pubblici interessati, anche in relazione a specifiche situazioni e nei confronti di singoli enti, proponendo o sollecitando, anche attraverso l'autorit\u00e0 di settore o di vigilanza, interventi, misure o accomodamenti ragionevoli idonei a superare le criticit\u00e0 riscontrate; \n\nh) promuove la cultura del rispetto dei diritti delle persone con disabilit\u00e0 attraverso campagne di sensibilizzazione, comunicazione e progetti, iniziative ed azioni positive, in particolare nelle istituzioni scolastiche, in collaborazione con le amministrazioni competenti per materia; \n\ni) promuove, nell'ambito delle rispettive competenze, rapporti di collaborazione con i garanti e gli altri organismi pubblici comunque denominati a cui sono attribuite, a livello regionale o locale, specifiche competenze in relazione alla tutela dei diritti delle persone con disabilit\u00e0, in modo da favorire, fatte salve le disposizioni vigenti in materia di trattamento dei dati anche sanitari, lo scambio di dati e di informazioni e un coordinamento sistematico per assicurare la corretta, omogenea e concreta applicazione delle norme, tenendo conto della differenziazione dei modelli e delle pratiche di assistenza e protezione su base territoriale; \n\nl) assicura, in coerenza con l'articolo 4, paragrafo 3, della Convenzione delle Nazioni Unite sui diritti delle persone con disabilit\u00e0, fatta a New York il 13 dicembre 2006 e ratificata e resa esecutiva con legge 3 marzo 2009, n. 18, la consultazione con le organizzazioni e con le associazioni rappresentative delle persone con disabilit\u00e0 sui temi affrontati e sulle campagne ed azioni di comunicazione e di sensibilizzazione; \n\nm) trasmette entro il 30 settembre di ogni anno, una relazione sull'attivit\u00e0 svolta alle Camere nonch\u00e9 al Presidente del Consiglio dei ministri o all'Autorit\u00e0 politica delegata in materia di disabilit\u00e0 sull'attivit\u00e0 svolta; \n\nn) visita, con accesso illimitato ai luoghi, ferma l'esclusiva applicazione della disciplina di cui alla lettera o) per gli istituti di cui alla legge 26 luglio 1975, n. 354, avvalendosi, ove necessario, della collaborazione di altri organi dello Stato, le strutture che erogano servizi pubblici essenziali di cui alla legge 12 giugno 1990, n. 146, e all'articolo 89, comma 2-bis, del decreto-legge 19 maggio 2020, n. 34, convertito, con modificazioni, dalla legge 17 luglio 2020, n. 77. Nel corso delle visite, il Garante pu\u00f2 avere colloqui riservati, senza testimoni, con le persone con disabilit\u00e0 e con qualunque altra persona possa fornire informazioni rilevanti per l'esercizio delle funzioni di cui al presente articolo; l'autorizzazione non occorre neanche per coloro che accompagnano il Garante per ragioni del loro ufficio, in quanto esperti ai sensi dell'articolo 3, comma 5, oppure in qualit\u00e0 di consulenti a titolo gratuito; \n\no) effettua le visite ai sensi degli articoli 67 e 67-bis della legge n. 354 del 1975; \n\np) agisce e resiste in giudizio a difesa delle proprie prerogative; \n\nq) definisce e diffonde codici e raccolte delle buone pratiche in materia di tutela dei diritti delle persone con disabilit\u00e0 nonch\u00e9 di modelli di accomodamento ragionevole; \n\nr) collabora con gli organismi indipendenti nazionali nello svolgimento dei rispettivi compiti. \n\n\n\n\n2. Nei casi di cui al comma 1, lettere a), b), c), d), e), f), g) ed n), restano ferme le disposizioni vigenti in materia di autorizzazione, accreditamento e vigilanza sul possesso dei requisiti di sicurezza e qualit\u00e0 delle strutture sanitarie di cui al decreto legislativo 30 dicembre 1992, n. 502. \n\n\n\n3. Nell'esercizio delle funzioni di cui al comma 1, il Garante assicura la consultazione, con cadenza almeno semestrale, con le federazioni maggiormente rappresentative delle persone con disabilit\u00e0 e assicura, altres\u00ec, forme di concertazione in relazione alle specifiche attivit\u00e0 di cui al comma 1, lettere c) ed h). \n\n\n\n4. Nell'esercizio delle funzioni di cui al comma 1, lettere b) ed e), il Garante si coordina anche con la Presidenza del Consiglio dei ministri - Dipartimento per le pari opportunit\u00e0 e con l'Ufficio nazionale antidiscriminazioni razziali per la promozione di azioni positive contro fenomeni discriminatori multipli e per lo scambio reciproco di segnalazioni relative a detti fenomeni ai fini dell'esercizio delle funzioni rispettivamente assegnate dalla legge. \n\n\n\n5. Il Garante si avvale del patrocinio dell'Avvocatura dello Stato ai sensi dell'articolo 1 del testo unico di cui al regio decreto 30 ottobre 1933, n. 1611. \n\n\n\n Note all'art. 4: \n - Per i riferimenti della legge 3 marzo 2009, n. 18 si veda nelle note alle premesse. \n - Si riporta l'art. 4 della legge 1\u00b0 marzo 2006, n. 67 (Misure per la tutela giudiziaria delle persone con disabilit\u00e0 vittime di discriminazioni), pubblicata nella Gazzetta Ufficiale 6 marzo 2006, n. 54: \n \u00abArt. 4 (Legittimazione ad agire). - 1. Sono altres\u00ec legittimati ad agire ai sensi dell'art. 3 in forza di delega rilasciata per atto pubblico o per scrittura privata autenticata a pena di nullit\u00e0, in nome e per conto del soggetto passivo della discriminazione, le associazioni e gli enti individuati con decreto del Ministro per le pari opportunit\u00e0, di concerto con il Ministro del lavoro e delle politiche sociali, sulla base della finalit\u00e0 statutaria e della stabilit\u00e0 dell'organizzazione. \n 2. Le associazioni e gli enti di cui al comma 1 possono intervenire nei giudizi per danno subito dalle persone con disabilit\u00e0 e ricorrere in sede di giurisdizione amministrativa per l'annullamento di atti lesivi degli interessi delle persone stesse. \n 3. Le associazioni e gli enti di cui al comma 1 sono altres\u00ec legittimati ad agire, in relazione ai comportamenti discriminatori di cui ai commi 2 e 3 dell'art. 2, quando questi assumano carattere collettivo.\u00bb. \n - Si riporta l'art. 116 del decreto legislativo 2 luglio 2010, n. 104, recante: \u00abAttuazione dell'art. 44 della legge 18 giugno 2009, n. 69, recante delega al Governo per il riordino del processo amministrativo\u00bb: \n \u00abArt. 116 (Rito in materia di accesso ai documenti amministrativi). - 1. Contro le determinazioni e contro il silenzio sulle istanze di accesso ai documenti amministrativi, nonch\u00e9 per la tutela del diritto di accesso civico connessa all'inadempimento degli obblighi di trasparenza il ricorso \u00e8 proposto entro trenta giorni dalla conoscenza della determinazione impugnata o dalla formazione del silenzio, mediante notificazione all'amministrazione e ad almeno un controinteressato. Si applica l'art. 49. Il termine per la proposizione di ricorsi incidentali o motivi aggiunti \u00e8 di trenta giorni. \n 2. In pendenza di un giudizio cui la richiesta di accesso \u00e8 connessa, il ricorso di cui al comma 1 pu\u00f2 essere proposto con istanza depositata presso la segreteria della sezione cui \u00e8 assegnato il ricorso principale, previa notificazione all'amministrazione e agli eventuali controinteressati. L'istanza \u00e8 decisa con ordinanza separatamente dal giudizio principale, ovvero con la sentenza che definisce il giudizio. \n 3. L'amministrazione pu\u00f2 essere rappresentata e difesa da un proprio dipendente a ci\u00f2 autorizzato. \n 4. Il giudice decide con sentenza in forma semplificata; sussistendone i presupposti, ordina l'esibizione ((e, ove previsto, la pubblicazione)) dei documenti richiesti, entro un termine non superiore, di norma, a trenta giorni, dettando, ove occorra, le relative modalit\u00e0. \n 5. Le disposizioni di cui al presente articolo si applicano anche ai giudizi di impugnazione.\u00bb. \n - La legge 26 luglio 1975, n. 354 recante: \u00abNorme sull'ordinamento penitenziario e sulla esecuzione delle misure privative e limitative della libert\u00e0\u00bb, \u00e8 pubblicata nella Gazzetta Ufficiale del 9 agosto 1975, n. 212, S.O. \n - La legge 12 giugno 1990, n. 146 recante: \u00abNorme sull'esercizio del diritto di sciopero nei servizi pubblici essenziali e sulla salvaguardia dei diritti della persona costituzionalmente tutelati. Istituzione della Commissione di garanzia dell'attuazione della legge\u00bb, \u00e8 pubblicata nella Gazzetta Ufficiale del 14 giugno 1990, n. 137. \n - Si riporta il comma 2-bis, dell'art. 89, del decreto-legge 19 maggio 2020, n. 34 (Misure urgenti in materia di salute, sostegno al lavoro e all'economia, nonch\u00e9 di politiche sociali connesse all'emergenza epidemiologica da COVID-19), convertito con modificazioni, dalla legge 17 luglio 2020, n. 77: \n \u00ab2-bis. I servizi previsti all'art. 22, comma 4, della legge 8 novembre 2000, n. 328, sono da considerarsi servizi pubblici essenziali, anche se svolti in regime di concessione, accreditamento o mediante convenzione, in quanto volti a garantire il godimento di diritti della persona costituzionalmente tutelati. Allo scopo di assicurare l'effettivo e continuo godimento di tali diritti, le regioni e le province autonome di Trento e di Bolzano, nell'ambito delle loro competenze e della loro autonomia organizzativa, entro sessanta giorni dalla data di entrata in vigore della legge di conversione del presente decreto, definiscono le modalit\u00e0 per garantire l'accesso e la continuit\u00e0 dei servizi sociali, socio-assistenziali e socio-sanitari essenziali di cui al presente comma anche in situazione di emergenza, sulla base di progetti personalizzati, tenendo conto delle specifiche e inderogabili esigenze di tutela delle persone pi\u00f9 esposte agli effetti di emergenze e calamit\u00e0. Le amministrazioni interessate provvedono all'attuazione del presente comma nell'ambito delle risorse umane, strumentali e finanziarie disponibili a legislazione vigente e, comunque, senza nuovi o maggiori oneri per la finanza pubblica.\u00bb. \n - Si riportano gli articoli 67 e 67-bis della legge 26 luglio 1975, n. 354 (Norme sull'ordinamento penitenziario e sulla esecuzione delle misure privative e limitative della libert\u00e0): \n \u00abArt. 67 (Visite agli istituti). - Gli istituti penitenziari possono essere visitati senza autorizzazione da: \n a) il Presidente del Consiglio dei ministri e il presidente della Corte costituzionale; \n b) i ministri, i giudici della Corte costituzionale, i Sottosegretari di Stato, i membri del Parlamento e i componenti del Consiglio superiore della magistratura; \n c) il presidente della corte d'appello, il Procuratore generale della Repubblica presso la corte d'appello, il presidente del tribunale e il procuratore della Repubblica presso il tribunale, il pretore, i magistrati di sorveglianza, nell'ambito delle rispettive giurisdizioni; ogni altro magistrato per l'esercizio delle sue funzioni; \n d) i consiglieri regionali e il commissario di Governo per la regione, nell'ambito della loro circoscrizione; \n e) l'ordinario diocesano per l'esercizio del suo ministero; \n f) il prefetto e il questore della provincia; il medico provinciale; \n g) il direttore generale per gli istituti di prevenzione e di pena e i magistrati e i funzionari da lui delegati; \n h) gli ispettori generali dell'amministrazione penitenziaria; \n i) l'ispettore dei cappellani; \n l) gli ufficiali del corpo degli agenti di custodia; \n l-bis) i garanti dei diritti dei detenuti comunque denominati; \n l-ter) i membri del Parlamento europeo. \n L'autorizzazione non occorre nemmeno per coloro che accompagnano le persone di cui al comma precedente per ragioni del loro ufficio e per il personale indicato nell'art. 18-bis. \n Gli ufficiali e gli agenti di polizia giudiziaria possono accedere agli istituti, per ragioni del loro ufficio, previa autorizzazione dell'autorit\u00e0 giudiziaria. \n Possono accedere agli istituti, con l'autorizzazione del direttore, i ministri del culto cattolico e di altri culti.\u00bb \n \u00abArt. 67-bis (Visite alle camere di sicurezza). - 1.\n Le disposizioni di cui all'art. 67 si applicano anche alle camere di sicurezza.\u00bb. \n - Il decreto legislativo 30 dicembre 1992, n. 502, recante: \u00abRiordino della disciplina in materia sanitaria, a norma dell'art. 1 della legge 23 ottobre 1992, n. 421\u00bb, \u00e8 pubblicato nella Gazzetta Ufficiale del 30 dicembre 1992, n. 137. \n - Si riporta l'art. 1 del regio decreto 30 ottobre 1933, n. 1611, recante: \u00abApprovazione del testo unico delle leggi e delle norme giuridiche sulla rappresentanza e difesa in giudizio dello Stato e sull'ordinamento dell'Avvocatura dello Stato\u00bb: \n \u00abArt. 1. - La rappresentanza, il patrocinio e l'assistenza in giudizio delle amministrazioni dello Stato, anche se organizzate ad ordinamento autonomo, spettano alla Avvocatura dello Stato. \n Gli avvocati dello Stato, esercitano le loro funzioni innanzi a tutte le giurisdizioni ed in qualunque sede e non hanno bisogno di mandato, neppure nei casi nei quali le norme ordinarie richiedono il mandato speciale, bastando che consti della loro qualit\u00e0.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-05&atto.codiceRedazionale=24G00034&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:37:41.602779"}
{"text": "\n\n\nArt. 5\n Pareri del Garante\n\n\n1. Il Garante valuta le segnalazioni ricevute ai sensi dell'articolo 4, comma 1, lettera d) e verifica l'esistenza di discriminazioni comportanti lesioni di diritti soggettivi o di interessi legittimi negli ambiti di competenza, secondo le modalit\u00e0 stabilite dal regolamento di cui all'articolo 3, comma 1. Il Garante, all'esito della valutazione e verifica, previa audizione dei soggetti destinatari delle proposte nel rispetto del principio di leale collaborazione, ad eccezione dei casi di urgenza di cui al comma 4, esprime con delibera collegiale pareri motivati secondo le previsioni di cui ai commi 2, 3 e 4. \n\n\n\n2. Nel caso in cui un'amministrazione o un concessionario di pubblico servizio adotti un provvedimento o un atto amministrativo generale in relazione al quale la parte lamenta una violazione dei diritti della persona con disabilit\u00e0, una discriminazione o lesione di interessi legittimi, il Garante emette un parere motivato nel quale indica gli specifici profili delle violazioni riscontrate nonch\u00e9 una proposta di accomodamento ragionevole, come definito dalla Convenzione delle Nazioni Unite sui diritti delle persone con disabilit\u00e0 e dalla disciplina nazionale, nel rispetto del principio di proporzionalit\u00e0 e adeguatezza. \n\n\n\n3. Quando le verifiche di cui al comma 1 hanno ad oggetto il mancato adeguamento a quanto previsto dai piani per l'eliminazione di barriere architettoniche dagli edifici pubblici e aperti al pubblico e da quelli privati che forniscono strutture e servizi aperti o forniti al pubblico, nonch\u00e9 l'eliminazione delle barriere sensopercettive e di ogni altra barriera che impedisce alle persone con disabilit\u00e0 di potervi accedere in condizione di pari opportunit\u00e0 con gli altri cittadini o ne limiti la loro fruizione in modo significativo, il Garante pu\u00f2 proporre all'amministrazione competente un cronoprogramma per rimuovere le barriere e vigilare sugli stati di avanzamento. \n\n\n\n4. Nei casi di urgenza dovuta al rischio di un danno grave e irreparabile per i diritti delle persone con disabilit\u00e0, ove non sia stata promossa azione giudiziaria, il Garante pu\u00f2, anche d'ufficio, a seguito di un sommario esame circa la sussistenza di una grave violazione del principio di non discriminazione in danno di una o pi\u00f9 persone con disabilit\u00e0, proporre l'adozione di misure provvisorie. La proposta \u00e8 trasmessa senza indugio alle pubbliche amministrazioni procedenti. \n\n\n\n5. Le proposte di accomodamento ragionevole, nel rispetto della normativa in materia di trattamento dei dati personali, possono essere rese conoscibili sul sito del Garante o con ogni altro opportuno mezzo di pubblicit\u00e0 al fine di favorire la diffusione delle buone pratiche in materia. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-05&atto.codiceRedazionale=24G00034&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:37:45.691302"}
{"text": "\n\n\nArt. 6\n Azione del Garante avverso il silenzio \n e la declaratoria di nullit\u00e0\n\n\n1. Il Garante, trascorsi novanta giorni dal parere motivato di cui ai commi 2, 3, e 4 dell'articolo 5, constatata l'inerzia da parte delle amministrazioni e concessionari di pubblici servizi pu\u00f2 proporre azione ai sensi dell'articolo 31, commi 1, 2 e 3 del decreto legislativo 2 luglio 2010, n. 104. \n\n\n\n2. Entro centottanta giorni dall'adozione del provvedimento da parte delle amministrazioni e concessionari di pubblici servizi, sulla base delle proposte o del parere motivato di cui ai commi 2, 3 e 4 dell'articolo 5, il Garante pu\u00f2 agire, ai sensi dell'articolo 31, comma 4, del medesimo decreto legislativo n. 104 del 2010, per il solo accertamento delle nullit\u00e0 previste dalla legge. \n\n\n\n3. Dei ricorsi \u00e8 data immediata notizia sul sito istituzionale dell'amministrazione intimata. \n\n\n\n Note all'art. 6: \n - Si riporta l'art. 31 del decreto legislativo 2 luglio 2010, n. 104, recante: \u00abAttuazione dell'art. 44 della legge 18 giugno 2009, n. 69, recante delega al Governo per il riordino del processo amministrativo\u00bb: \n \u00abArt. 31 (Azione avverso il silenzio e declaratoria di nullit\u00e0). - 1. Decorsi i termini per la conclusione del procedimento amministrativo ((e negli altri casi previsti dalla legge)), chi vi ha interesse pu\u00f2 chiedere l'accertamento dell'obbligo dell'amministrazione di provvedere. \n 2. L'azione pu\u00f2 essere proposta fintanto che perdura l'inadempimento e, comunque, non oltre un anno dalla scadenza del termine di conclusione del procedimento. \u00c8 fatta salva la riproponibilit\u00e0 dell'istanza di avvio del procedimento ove ne ricorrano i presupposti. \n 3. Il giudice pu\u00f2 pronunciare sulla fondatezza della pretesa dedotta in giudizio solo quando si tratta di attivit\u00e0 vincolata o quando risulta che non residuano ulteriori margini di esercizio della discrezionalit\u00e0 e non sono necessari adempimenti istruttori che debbano essere compiuti dall'amministrazione. \n 4. La domanda volta all'accertamento delle nullit\u00e0 previste dalla legge si propone entro il termine di decadenza di centottanta giorni. La nullit\u00e0 dell'atto pu\u00f2 sempre essere opposta dalla parte resistente o essere rilevata d'ufficio dal giudice. Le disposizioni del presente comma non si applicano alle nullit\u00e0 di cui all'art. 114, comma 4, lettera b), per le quali restano ferme le disposizioni del titolo I del Libro IV.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-05&atto.codiceRedazionale=24G00034&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:37:49.783541"}
{"text": "\n\n\nArt. 7\n Disposizioni finanziarie\n\n\n1. Agli oneri di cui agli articoli 1, 2 e 3, pari ad euro 1.683.000 per l'anno 2025 e ad euro 3.202.000 annui a decorrere dall'anno 2026, si provvede mediante corrispondente riduzione del fondo di cui all'articolo 1, comma 178, della legge 30 dicembre 2021, n. 234. \n\n\n\n2. Salvo quanto disposto dal comma 1, dall'attuazione del presente decreto non devono derivare nuovi o maggiori oneri a carico della finanza pubblica. \n\n\n\n3. Il Ministro dell'economia e delle finanze \u00e8 autorizzato ad apportare, con propri decreti, le occorrenti variazioni di bilancio. \n\n\n Note all'art. 7: \n - Si riporta il comma 178 dell'art. 1 della legge 30 dicembre 2021, n. 234, recante: \u00abBilancio di previsione dello Stato per l'anno finanziario 2022 e bilancio pluriennale per il triennio 2022-2024\u00bb (21G00256) pubblicato nella Gazzetta Ufficiale del 31 dicembre 2021, n. 310, S.0. n. 49: \n \u00ab178. Il Fondo per la disabilit\u00e0 e la non autosufficienza di cui all'art. 1, comma 330, della legge 27 dicembre 2019, n. 160, a decorrere dal 1\u00b0 gennaio 2022 \u00e8 denominato \u00abFondo per le politiche in favore delle persone con disabilit\u00e0\u00bb ed \u00e8 trasferito presso lo stato di previsione del Ministero dell'economia e delle finanze, al fine di dare attuazione a interventi legislativi in materia di disabilit\u00e0 finalizzati al riordino e alla sistematizzazione delle politiche di sostegno alla disabilit\u00e0 di competenza dell'Autorit\u00e0 politica delegata in materia di disabilit\u00e0. A tal fine, il predetto Fondo \u00e8 incrementato di 50 milioni di euro annui per ciascuno degli anni dal 2023 al 2026.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-05&atto.codiceRedazionale=24G00034&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:37:53.872169"}
{"text": "\n\n\nArt. 8\n Disposizioni finali\n\n\n1. All'articolo 67, primo comma, della legge 26 luglio 1975, n. 354, dopo la lettera l-ter) \u00e8 aggiunta la seguente: \n \u00abl-quater) Il Garante nazionale dei diritti delle persone con disabilit\u00e0 di cui all'articolo 2, comma 2, lettera f), della legge 22 dicembre 2021, n. 227.\u00bb. \n\n\n\nIl presente decreto, munito del sigillo dello Stato, sar\u00e0 inserito nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarlo e di farlo osservare. \n Dato a Roma, add\u00ec 5 febbraio 2024 \nMATTARELLA\nMeloni, Presidente del Consiglio dei ministri\nLocatelli, Ministro per le disabilit\u00e0\nGiorgetti, Ministro dell'economia e delle finanze\nCalderone, Ministro del lavoro e delle politiche sociali\nSchillaci, Ministro della salute\nNordio, Ministro della giustizia\nZangrillo, Ministro per la pubblica amministrazione\nRoccella, Ministro per la famiglia, la natalit\u00e0 e le pari opportunit\u00e0\nVisto, il Guardasigilli: Nordio\n Note all'art. 8: \n - Per l'art. 67 della legge 26 luglio 1975, n. 354, si veda nelle note all'art. 4. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-05&atto.codiceRedazionale=24G00034&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:37:57.961540"}
{"text": "\nIL PRESIDENTE DELLA REPUBBLICA\n\n\n\nVisti gli articoli 77 e 87 della Costituzione;\n\n\n\n\n\n\nVisto il regolamento (UE) 2021/241 del Parlamento europeo e del Consiglio, del 12 febbraio 2021, che istituisce il dispositivo per la ripresa e la resilienza;\n\n\n\n\n\n\nVisto il regolamento delegato (UE) 2021/2106 della Commissione, del 28 settembre 2021, che integra il regolamento (UE) 2021/241 del Parlamento europeo e del Consiglio, che istituisce il dispositivo per la ripresa e la resilienza, stabilendo gli indicatori comuni e gli elementi dettagliati del quadro di valutazione della ripresa e della resilienza;\n\n\n\n\n\n\nVisto il regolamento (UE) 2023/435 del Parlamento europeo e del Consiglio, del 27 febbraio 2023, che modifica il regolamento (UE) 2021/241 per quanto riguarda l'inserimento di capitoli dedicati al piano REPowerEU nei piani per la ripresa e la resilienza e che modifica i regolamenti (UE) n. 1303/2013, (UE) 2021/1060 e (UE) 2021/1755, e la direttiva 2003/87/CE;\n\n\n\n\n\n\nVisto il Piano nazionale di ripresa e resilienza (PNRR) italiano approvato con decisione del Consiglio ECOFIN del 13 luglio 2021, come modificato con decisione del Consiglio ECOFIN dell'8 dicembre 2023;\n\n\n\n\n\n\nVisto il decreto-legge 6 maggio 2021, n. 59, convertito, con modificazioni, dalla legge 1\u00b0 luglio 2021, n. 101, recante \u00abMisure urgenti relative al Fondo complementare al Piano nazionale di ripresa e resilienza e altre misure urgenti per gli investimenti\u00bb;\n\n\n\n\n\n\nVisto il decreto-legge 31 maggio 2021, n. 77, convertito, con modificazioni, dalla legge 29 luglio 2021, n. 108, recante \u00abGovernance del Piano nazionale di ripresa e resilienza e prime misure di rafforzamento delle strutture amministrative e di accelerazione e snellimento delle procedure\u00bb;\n\n\n\n\n\n\nVisto il decreto-legge 9 giugno 2021, n. 80, convertito, con modificazioni, dalla legge 6 agosto 2021, n. 113, recante \u00abMisure urgenti per il rafforzamento della capacit\u00e0 amministrativa delle pubbliche amministrazioni funzionale all'attuazione del Piano nazionale di ripresa e resilienza (PNRR) e per l'efficienza della giustizia\u00bb;\n\n\n\n\n\n\nVisto il decreto-legge 6 novembre 2021, n. 152, convertito, con modificazioni, dalla legge 29 dicembre 2021, n. 233, recante \u00abDisposizioni urgenti per l'attuazione del Piano nazionale di ripresa e resilienza (PNRR) e per la prevenzione delle infiltrazioni mafiose\u00bb;\n\n\n\n\n\n\nVisto il decreto-legge 24 febbraio 2023, n. 13, convertito, con modificazioni, dalla legge 21 aprile 2023, n. 41, recante \u00abDisposizioni urgenti per l'attuazione del Piano nazionale di ripresa e resilienza (PNRR) e del Piano nazionale degli investimenti complementari al PNRR (PNC), nonch\u00e9 per l'attuazione delle politiche di coesione e della politica agricola comune\u00bb;\n\n\n\n\n\n\nVisto il decreto-legge 19 settembre 2023, n. 124, convertito, con modificazioni, dalla legge 13 novembre 2023, n. 162, recante \u00abDisposizioni urgenti in materia di politiche di coesione, per il rilancio dell'economia nelle aree del Mezzogiorno del Paese, nonch\u00e9 in materia di immigrazione\u00bb;\n\n\n\n\nRitenuta la straordinaria necessit\u00e0 e urgenza di definire misure volte a garantire la tempestiva attuazione degli interventi relativi al Piano nazionale di ripresa e resilienza (PNRR) coerentemente con il relativo cronoprogramma;\n\n\nConsiderata la straordinaria necessit\u00e0 e urgenza di un'ulteriore semplificazione e accelerazione delle procedure, incluse quelle di spesa, strumentali all'attuazione del PNRR, nonch\u00e9 di adottare misure per il rafforzamento della capacit\u00e0 amministrativa delle amministrazioni titolari degli interventi;\n\n\n\n\nVista la deliberazione del Consiglio dei ministri, adottata nella riunione del 26 febbraio 2024;\n\n\n\n\nSulla proposta del Presidente del Consiglio dei ministri e del Ministro per gli affari europei, il Sud, le politiche di coesione e il PNRR, di concerto con i Ministri per la pubblica amministrazione, per gli affari regionali e le autonomie, per lo sport e i giovani, per la protezione civile e le politiche del mare, per le riforme istituzionali e la semplificazione normativa, dell'economia e delle finanze, dell'interno, delle infrastrutture e dei trasporti, del lavoro e delle politiche sociali, della giustizia, della salute, delle imprese e del made in Italy, dell'agricoltura, della sovranit\u00e0 alimentare e delle foreste, dell'ambiente e della sicurezza energetica, del turismo, dell'universit\u00e0 e della ricerca e dell'istruzione e del merito;\n\nEmana\n il seguente decreto-legge:\nArt. 1\nDisposizioni per la realizzazione degli investimenti del Piano nazionale di ripresa e resilienza e di quelli non pi\u00f9 finanziati con le risorse del PNRR, nonch\u00e9 in materia di revisione del Piano nazionale per gli investimenti complementari al PNRR\n\n\n1. Al fine di garantire una pi\u00f9 efficiente e coordinata utilizzazione delle risorse europee e del bilancio dello Stato e consentire la tempestiva realizzazione degli investimenti stabiliti dal Piano nazionale di ripresa e resilienza (PNRR), nel rispetto dei traguardi e degli obiettivi dallo stesso previsti, come modificato con decisione del Consiglio ECOFIN dell'8 dicembre 2023, il Fondo di cui all'articolo 1, comma 1037, della legge 30 dicembre 2020, n. 178, \u00e8 incrementato di 2.911 milioni di euro per l'anno 2024, 3.973 milioni di euro per l'anno 2025 e 2.536 milioni di euro per l'anno 2026. Per la realizzazione degli investimenti non pi\u00f9 finanziati, in tutto o in parte, a valere sulle risorse del PNRR, a seguito della decisione del Consiglio ECOFIN dell'8 dicembre 2023, \u00e8 autorizzata la spesa complessiva di 684 milioni di euro per l'anno 2024, di 785 milioni di euro per l'anno 2025, di 765 milioni di euro per l'anno 2026, di 548,8 milioni di euro per l'anno 2027, di 400 milioni di euro per l'anno 2028 e di 260 milioni di euro per l'anno 2029. \n\n\n\n2. Entro il 31 marzo 2024 e successivamente con cadenza semestrale, il Ministro dell'economia e delle finanze e il Ministro per gli affari europei, il Sud, le politiche di coesione e il PNRR presentano un'informativa congiunta al Comitato interministeriale per la programmazione economica e lo sviluppo sostenibile (CIPESS) sui costi afferenti alla realizzazione degli interventi e degli investimenti del Piano nazionale per gli investimenti complementari al PNRR (PNC), di cui all'articolo 1 del decreto-legge 6 maggio 2021, n. 59, convertito, con modificazioni, dalla legge 1\u00b0 luglio 2021, n. 101, come modificati ai sensi del presente articolo, nonch\u00e9 sulle iniziative intraprese ai fini del reperimento di fonti di finanziamento diverse da quelle a carico del bilancio nazionale per la realizzazione degli investimenti di cui al comma 5. L'informativa di cui al primo periodo presentata entro il 31 marzo 2024 d\u00e0 conto, altres\u00ec, degli investimenti e degli interventi in relazione ai quali siano state assunte obbligazioni giuridicamente vincolanti alla data di entrata in vigore del presente decreto. Ai fini dell'applicazione del presente articolo, l'obbligazione giuridicamente vincolante \u00e8 raggiunta con l'assunzione dell'impegno contabile di cui al secondo periodo dell'articolo 34, comma 2, della legge 31 dicembre 2009, n. 196. Per gli interventi per i quali l'impegno di spesa \u00e8 assunto ai sensi dell'ultimo periodo del citato articolo 34, comma 2, l'obbligazione giuridicamente vincolante \u00e8 raggiunta con il perfezionamento del provvedimento di assegnazione delle risorse e di individuazione dei beneficiari finali, qualora l'intervento riguardi il riconoscimento di incentivi, ovvero con la stipula del contratto in tutti gli altri casi. Per le finalit\u00e0 di cui al presente comma, entro quindici giorni dalla data di entrata in vigore del presente decreto e successivamente con cadenza semestrale, le amministrazioni titolari degli interventi di cui al PNC trasmettono al Ministero dell'economia e delle finanze e alla Presidenza del Consiglio dei ministri - Dipartimento per le politiche di coesione e per il Sud l'elenco dei predetti interventi identificati dal relativo codice unico di progetto (CUP), con l'indicazione del provvedimento di assegnazione o concessione del finanziamento, dell'importo complessivo e della quota a carico delle risorse del PNC, nonch\u00e9 l'indicazione del relativo stato procedurale di attuazione, degli impegni contabili assunti, ivi inclusa l'indicazione delle obbligazioni giuridicamente vincolanti, nonch\u00e9 dei pagamenti effettuati. In caso di mancata trasmissione dei dati di cui al quinto periodo, le informazioni sono tratte dai sistemi informativi della Ragioneria generale dello Stato. \n\n\n\n3. Con uno o pi\u00f9 decreti del Presidente del Consiglio dei ministri, approvati dal Consiglio dei ministri su proposta del Ministro per gli affari europei, il Sud, le politiche di coesione e il PNRR e del Ministro dell'economia e delle finanze, da adottare entro venti giorni dalla data di presentazione delle informative di cui al comma 2 e sulla base dei contenuti delle informative medesime, sono individuati gli eventuali interventi relativi al PNC oggetto di definanziamento in ragione del mancato perfezionamento delle obbligazioni giuridicamente vincolanti alla data di entrata in vigore del presente decreto e sono contestualmente rese indisponibili le relative risorse. Per i decreti successivi al primo si tiene conto delle obbligazioni giuridicamente vincolanti in essere alla data di adozione delle relative informativa e dell'inosservanza dei cronoprogrammi procedurali contenenti gli obiettivi iniziali, intermedi e finali dei programmi e degli interventi del medesimo Piano, come definiti con il decreto di cui al comma 11. Al fine dell'eventuale definanziamento degli interventi, si tiene conto anche della loro complessit\u00e0 o del loro stato di avanzamento. Con i decreti di cui al primo periodo, sono indicate le relative risorse da destinare all'incremento del Fondo sviluppo e coesione di cui all'articolo 1, comma 177, della legge 30 dicembre 2020, n. 178, fino a concorrenza dell'importo di cui al comma 7, lettere h) e i) e, per l'eventuale quota residua, all'incremento delle autorizzazioni di spesa oggetto di riduzione ai sensi del comma 7, lettera f). Gli schemi di decreto di cui al presente comma, corredati di relazione tecnica, sono trasmessi alle Camere per l'espressione dei pareri delle Commissioni parlamentari competenti per materia, da rendere nel termine di sette giorni dalla data di trasmissione. \u00c8, in ogni caso, esclusa la possibilit\u00e0 di disporre il definanziamento degli interventi di cui all'articolo 1, comma 2, lettera b), del decreto-legge n. 59 del 2021, nonch\u00e9 dei programmi recanti misure fiscali di cui al medesimo comma 2, lettera f), numero 2, e lettera m). \n\n\n\n4. Qualora le somme relative a interventi oggetto di definanziamento risultino impegnate ai sensi dell'articolo 34, comma 2, quarto periodo, della legge n. 196 del 2009, le stesse sono disimpegnate e conservate ai fini del loro trasferimento, anche in conto residui, ai sensi del comma 3. Nel caso in cui, le risorse di cui al primo periodo, risultino gi\u00e0 trasferite alle amministrazioni interessate aventi bilancio autonomo, le stesse sono versate entro trenta giorni dal perfezionamento del decreto di cui al comma 3, all'entrata del bilancio dello Stato per la successiva riassegnazione ai sensi del presente articolo. \n\n\n\n\n\n5. La spesa autorizzata per la realizzazione degli investimenti non pi\u00f9 finanziati, in tutto o in parte a valere sulle risorse del PNRR, a seguito della decisione del Consiglio ECOFIN dell'8 dicembre 2023, di cui al comma 1, pari complessivamente a 684 milioni di euro per l'anno 2024, di 785 milioni di euro per l'anno 2025, di 765 milioni di euro per l'anno 2026, di 548,8 milioni di euro per l'anno 2027, di 400 milioni di euro per l'anno 2028 e di 260 milioni di euro per l'anno 2029, \u00e8 destinata: \n\na) quanto a 19 milioni di euro per l'anno 2024, all'intervento \"Servizi digitali e esperienza dei cittadini\"; \n\nb) quanto a 10 milioni di euro per ciascuno degli anni dal 2024 al 2026, all'intervento \"Sviluppo dell'Industria cinematografica - Progetto Cinecitt\u00e0\"; \n\nc) quanto a 100 milioni di euro per ciascuno degli anni dal 2024 al 2026, 210 milioni di euro per l'anno 2027, 285 milioni di euro per l'anno 2028 e 205 milioni di euro per l'anno 2029 all'intervento \"Utilizzo dell'Idrogeno in settori hard-to-abate\"; \n\nd) quanto a 450 milioni di euro per l'anno 2024, 520 milioni di euro per l'anno 2025, 470 milioni di euro per l'anno 2026, 153,8 milioni di euro per l'anno 2027, all'intervento \"Piani urbani integrati - progetti generali\"; \n\ne) quanto a 45 milioni di euro per l'anno 2024, 95 milioni di euro per l'anno 2025, 125 milioni di euro per ciascuno degli anni 2026 e 2027, 75 milioni di euro per l'anno 2028 e 35 milioni di euro per l'anno 2029 all'intervento \"Aree Interne - Potenziamento servizi e infrastrutture sociali di comunit\u00e0\"; \n\nf) quanto a 60 milioni di euro per ciascuno degli anni dal 2024 al 2027, 40 milioni di euro per l'anno 2028 e 20 milioni di euro per l'anno 2029 all'intervento \"Valorizzazione dei beni confiscati alle mafie\". \n\n\n\n\n\n\n6. Le autorizzazioni di spesa di cui all'articolo 1, comma 2, del decreto-legge 6 maggio 2021, n. 59, convertito, con modificazioni, dalla legge 1\u00b0 luglio 2021, n. 101, sono incrementate per complessivi 50 milioni di euro per l'anno 2024, 120 milioni di euro per ciascuno degli anni 2025 e 2026, 1.360 milioni di euro per l'anno 2027 e 975 milioni di euro per l'anno 2028, come di seguito indicato: \n\na) alla lettera a), numero 3: nella misura di 70 milioni di euro per l'anno 2025; \n\nb) alla lettera b), numero 1: nella misura di 150 milioni di euro per l'anno 2027 e di 100 milioni di euro per l'anno 2028; \n\nc) alla lettera c): \n 1) al numero 3: nella misura di 250 milioni di euro per l'anno 2027 e di 160 milioni di euro per l'anno 2028; \n 2) al numero 5: nella misura di 220 milioni di euro per l'anno 2027 e di 120 milioni di euro per l'anno 2028; \n 3) al numero 6: nella misura di 50 milioni di euro per ciascuno degli anni 2027 e 2028; \n 4) al numero 7: nella misura di 50 milioni di euro per ciascuno degli anni dal 2024 al 2026, di 210 milioni di euro per l'anno 2027 e di 170 milioni di euro per l'anno 2028; \n 5) al numero 9: nella misura di 5 milioni di euro per ciascuno degli anni 2027 e 2028; \n 6) al numero 11: nella misura di 90 milioni di euro per l'anno 2027 e di 80 milioni di euro per l'anno 2028; \n\nd) alla lettera d), numero 1: nella misura di 135 milioni di euro per l'anno 2027 e di 180 milioni di euro per l'anno 2028; \n\ne) alla lettera f), numero 3: nella misura di 70 milioni di euro per l'anno 2026; \n\nf) alla lettera g), numero 1: nella misura di 20 milioni di euro per l'anno 2027 e di 10 milioni di euro per l'anno 2028; \n\ng) alla lettera h), numero 1: nella misura di 200 milioni di euro per l'anno 2027 e di 100 milioni di euro per l'anno 2028; \n\nh) alla lettera i), numero 1: nella misura di 30 milioni di euro per l'anno 2027. \n\n\n\n\n7. L'autorizzazione di spesa di cui all'articolo 1, comma 86, della legge 23 dicembre 2005, n. 266 \u00e8 incrementata di euro 19.221.000 per l'anno 2026 e di euro 33.539.000 per l'anno 2028. \n\n\n\n\n\n8. Agli oneri derivanti dai commi 1, 6 e 7, pari a 3.645 milioni di euro per l'anno 2024, 4.878 milioni di euro per l'anno 2025, 3.440,221 milioni di euro per l'anno 2026, 1.908,8 milioni di euro per l'anno 2027, 1.408,539 milioni di euro per l'anno 2028 e 260 milioni di euro per l'anno 2029, che aumentano in termini di fabbisogno a 4.943 milioni di euro per l'anno 2025, 2.284,6 milioni di euro per l'anno 2027, 1.784,339 milioni di euro per l'anno 2028, 675,8 milioni di euro per l'anno 2029 e 415,8 milioni di euro per l'anno 2030, si provvede: \n\na) quanto a 1.955,45 milioni di euro per l'anno 2024, 1.453,53 milioni di euro per l'anno 2025 e 404,53 milioni di euro per l'anno 2026, mediante corrispondente riduzione delle autorizzazioni di spesa di cui all'articolo 1, del decreto-legge 6 maggio 2021, n. 59, convertito, con modificazioni, dalla legge 1\u00b0 luglio 2021, n. 101, nelle seguenti misure: \n 1) comma 2, lettera a), numero 4: 35,25 milioni di euro per ciascuno degli anni dal 2024 al 2026; \n 2) comma 2, lettera b), numero 1: 150 milioni di euro per l'anno 2024 e 100 milioni di euro per l'anno 2025; \n 3) comma 2, lettera c), numero 1: 20 milioni di euro per l'anno 2024 e 40 milioni di euro per l'anno 2025; \n 4) comma 2-ter, lettera a): 157,6 milioni di euro per l'anno 2024, 142 milioni di euro per l'anno 2025 e 108,7 milioni di euro per l'anno 2026; \n 5) comma 2-ter, lettera b): 23,2 milioni di euro per l'anno 2024; \n 6) comma 2-ter, lettera c): 44,7 milioni di euro per l'anno 2024, 58 milioni di euro per l'anno 2025 e 41,3 milioni di euro per l'anno 2026; \n 7) comma 2, lettera c), numero 3: 250 milioni per l'anno 2024 e 160 per l'anno 2025; \n 8) comma 2, lettera c), numero 4: 55 milioni di euro per l'anno 2024 e 15 milioni di euro per l'anno 2025; \n 9) comma 2, lettera c), numero 5: 220 milioni di euro per l'anno 2024 e 120 milioni di euro per l'anno 2025; \n 10) comma 2, lettera c), numero 6: 50 milioni di euro per ciascuno degli anni 2024 e 2025; \n 11) comma 2, lettera c), numero 7: 120 milioni di euro per l'anno 2024 e 80 milioni di euro per l'anno 2025; \n 12) comma 2, lettera c), numero 9: 5 milioni di euro per ciascuno degli anni 2024 e 2025; \n 13) comma 2, lettera c), numero 10: 10 milioni di euro per ciascuno degli anni dal 2024 al 2026; \n 14) comma 2, lettera c), numero 11: 90 milioni di euro per l'anno 2024 e 80 milioni di euro per l'anno 2025; \n 15) comma 2, lettera d), numero 1: 135 milioni di euro per l'anno 2024 e 180 milioni di euro per l'anno 2025; \n 16) comma 2, lettera e), numero 1: 34,7 milioni di euro per l'anno 2024; \n 17) comma 2, lettera e), numero 2: 250 milioni di euro per l'anno 2024, 140 milioni di euro per l'anno 2025 e 120 milioni di euro per l'anno 2026; \n 18) comma 2, lettera e), numero 3: 55 milioni di euro per l'anno 2024, 58,28 milioni di euro per l'anno 2025 e 19,28 milioni di euro per l'anno 2026; \n 19) comma 2, lettera f), numero 3: 70 milioni di euro per l'anno 2025; \n 20) comma 2, lettera g), numero. 1: 20 milioni di euro per l'anno 2024 e 10 milioni di euro per l'anno 2025; \n 21) comma 2, lettera h), numero 1: 200 milioni di euro per l'anno 2024 e 100 milioni di euro per l'anno 2025; \n 22) comma 2, lettera i), numero 1: 30 milioni di euro per l'anno 2024; \n 23) comma 2, lettera a), numero 3: 70 milioni di euro per l'anno 2026; \n\nb) quanto a 450 milioni di euro per ciascuno degli anni 2025 e 2026, mediante corrispondente riduzione del Fondo per l'avvio di opere indifferibili, di cui all'articolo 26, comma 7, del decreto-legge 17 maggio 2022, n. 50, convertito, con modificazioni, dalla legge 15 luglio 2022, n. 91;\u202f \n\nc) quanto a 690 milioni di euro per l'anno 2024, mediante corrispondente versamento all'entrata del bilancio dello Stato delle somme iscritte in conto residui, nello stato di previsione del Ministero della salute, a valere sull'autorizzazione di spesa di cui all'articolo 1, comma 2, lettera e), numero 2, del decreto-legge 6 maggio 2021, n. 59, convertito, con modificazioni, dalla legge 1\u00b0 luglio 2021, n. 101; \u202f \n\nd) quanto a 699,5 milioni di euro per l'anno 2026, e a 35 milioni di euro per l'anno 2027, mediante corrispondente riduzione dell'autorizzazione di spesa di cui all'articolo 1, comma 139, della legge 30 dicembre 2018, n. 145; \n\ne) quanto a 400 milioni di euro per ciascuno degli anni 2027 e 2028 e a 260 milioni di euro per l'anno 2029, mediante corrispondente riduzione dell'autorizzazione di spesa di cui all'articolo 1, comma 44, della legge 27 dicembre 2019, n. 160; \n\nf) quanto a 306.519.550 euro per l'anno 2026, 656.649.550 euro per l'anno 2027 e 397.921.550 euro per l'anno 2028, mediante corrispondente riduzione delle somme indicate nella tabella di cui all'allegato 1 che costituisce parte integrante del presente decreto, gi\u00e0 attribuite alle amministrazioni interessate ai sensi dell'articolo 1, comma 140, della legge 11 dicembre 2016, n. 232, dell'articolo 1, comma 1072, della legge 27 dicembre 2017, n. 205, dell'articolo 1, comma 95, della legge 30 dicembre 2018, n. 145 e dell'articolo 1, comma 14, della legge 27 dicembre 2019, n. 160 per le finalit\u00e0 indicate, rispettivamente, dal decreto del Presidente del Consiglio dei ministri 29 maggio 2017, pubblicato nella Gazzetta Ufficiale n. 148 del 27 giugno 2017, dal decreto del Presidente del Consiglio dei ministri 21 luglio 2017, pubblicato nella Gazzetta Ufficiale n. 226 del 27 settembre 2017, dal decreto del Presidente del Consiglio dei ministri 28 novembre 2018, pubblicato nella Gazzetta Ufficiale n. 28 del 2 febbraio 2019, dal decreto del Presidente del Consiglio dei ministri 11 giugno 2019, dal decreto del Presidente del Consiglio dei ministri 23 dicembre 2020, pubblicato nella Gazzetta Ufficiale n. 41 del 18 febbraio 2021. Su proposta dei Ministri competenti, con decreto del Ministro dell'economia e delle finanze da adottare entro il 31 dicembre 2024, le predette riduzioni di spesa possono essere rimodulate nell'ambito di ogni stato di previsione della spesa, fermo restando il conseguimento dei risparmi di spesa realizzati in termini di indebitamento netto della pubblica amministrazione e a invarianza di effetti sui saldi di finanza pubblica; \n\ng) quanto a 50.000.000 euro per ciascuno degli anni 2024 e 2025 e 107.128.450 euro per ciascuno degli anni dal 2026 al 2028, mediante corrispondente riduzione dello stanziamento del fondo speciale di conto capitale iscritto, ai fini del bilancio triennale 2024-2026, nell'ambito del programma \u00abFondi di riserva e speciali\u00bb della missione \u00abFondi da ripartire\u00bb dello stato di previsione del Ministero dell'economia e delle finanze per l'anno 2024, allo scopo parzialmente utilizzando: \n 1) l'accantonamento relativo al Ministero dell'economia e delle finanze per 15.558.091 euro per l'anno 2024 e 13.212.680 euro per l'anno 2025; \n 2) l'accantonamento relativo al Ministero delle imprese e del made in Italy per 1.851.554 euro per l'anno 2024 e 2.941.643 euro per l'anno 2025; \n 3) l'accantonamento relativo al Ministero del lavoro e delle politiche sociali per 1.818.190 euro per l'anno 2024 e 2.036.526 euro per l'anno 2025; \n 4) l'accantonamento relativo al Ministero della giustizia per 1.983.807 euro per l'anno 2024, 1.469.669 euro per l'anno 2025 e 13.710.450 euro per ciascuno degli anni dal 2026 al 2028; \n 5) l'accantonamento relativo al Ministero degli affari esteri e della cooperazione internazionale per 2.025.287 euro per l'anno 2024 e 1.961.864 euro per l'anno 2025; \n 6) l'accantonamento relativo al Ministero dell'istruzione e del merito per 1.845.886 euro per l'anno 2024, 2.896.321 euro per l'anno 2025 e 26.991.000 euro per ciascuno degli anni dal 2026 al 2028; \n 7) l'accantonamento relativo al Ministero dell'interno per 1.851.554 euro per l'anno 2024 e 1.469.669 euro per l'anno 2025; \n 8) l'accantonamento relativo al Ministero dell'ambiente e della sicurezza energetica per 3.375.305 euro per l'anno 2024, 3.924.497 euro per l'anno 2025 e 17.034.000 euro per ciascuno degli anni dal 2026 al 2028; \n 9) l'accantonamento relativo al Ministero delle infrastrutture e dei trasporti per 3.210.778 euro per l'anno 2024 e 2.407.100 euro per l'anno 2025; \n 10) l'accantonamento relativo al Ministero dell'universit\u00e0 e della ricerca per 3.714.560 euro per l'anno 2024, 3.629.333 euro per l'anno 2025 e 23.800.000 euro per ciascuno degli anni dal 2026 al 2028; \n 11) l'accantonamento relativo al Ministero della difesa per 2.338.373 euro per l'anno 2024 e 2.453.291 euro per l'anno 2025; \n 12) l'accantonamento relativo al Ministero dell'agricoltura, della sovranit\u00e0 alimentare e delle foreste per 1.792.118 euro per l'anno 2024 e 3.140.212 euro per l'anno 2025; \n 13) l'accantonamento relativo al Ministero della cultura per 3.009.485 euro per l'anno 2024, 3.111.328 euro per l'anno 2025 e 25.593.000 euro per ciascuno degli anni dal 2026 al 2028; \n 14) l'accantonamento relativo al Ministero della salute per 2.885.467 euro per l'anno 2024 e 2.943.180 euro per l'anno 2025; \n 15) l'accantonamento relativo al Ministero del turismo per 2.739.547 euro per l'anno 2024 e 2.402.688 euro per l'anno 2025; \n\nh) quanto a 725 milioni di euro per l'anno 2024, 2.667 milioni di euro per l'anno 2025, 1.401 milioni di euro per l'anno 2026 e 115 milioni di euro per l'anno 2027, mediante corrispondente versamento all'entrata del bilancio dello Stato delle somme iscritte in conto residui, nello stato di previsione del Ministero dell'economia e delle finanze, nel Fondo per lo sviluppo e la coesione, periodo di programmazione 2021-2027, di cui all'articolo 1, comma 177, della legge 30 dicembre 2020, n. 178;\u202f \n\ni) quanto a 36,65 milioni di euro per l'anno 2024, a 73,35 milioni di euro per l'anno 2025 e a 0,5 milioni di euro per l'anno 2026 mediante corrispondente versamento all'entrata del bilancio dello Stato delle somme iscritte in conto residui, nello stato di previsione del Ministero dell'economia e delle finanze, nel Fondo per lo sviluppo e la coesione, periodo di programmazione 2014-2020 e precedenti, di cui all'articolo 1, comma 6, della legge 27 dicembre 2013, n. 147; \n\nl) quanto a 150 milioni di euro per l'anno 2024 e a 250 milioni di euro per l'anno 2025, mediante corrispondente riduzione dell'autorizzazione di spesa di cui all'articolo 1, comma 253, della legge 30 dicembre 2023, n. 213; \n\nm) quanto a 400 milioni di euro per ciascuno degli anni 2027 e 2028, mediante corrispondente utilizzo delle risorse disponibili nello stato di previsione della spesa del Ministero dell'economia e delle finanze, nell'ambito della missione 29 \"Politiche economico-finanziarie e di bilancio e tutela della finanza pubblica\", programma 5 \"Regolazioni contabili, restituzioni e rimborsi di imposte\", unit\u00e0 di voto 1.4; \n\nn) quanto a 415,8 milioni di euro per ciascuno degli anni dal 2027 al 2030, mediante corrispondente riduzione, in termini di sola cassa, del Fondo per lo sviluppo e la coesione, periodo di programmazione 2021-2027, di cui all'articolo 1, comma 177, della legge 30 dicembre 2020, n. 178; \n\no) quanto a 40 milioni di euro per ciascuno degli anni 2027 e 2028, mediante corrispondente riduzione del fondo di cui all'articolo 4, comma 6, del decreto-legge 25 marzo 2010, n. 40, convertito, con modificazioni, dalla legge 22 maggio 2010, n. 73; \n\np) quanto a 39 milioni di euro per l'anno 2024, mediante corrispondente versamento all'entrata del bilancio dello Stato delle somme iscritte in conto residui, nello stato di previsione del Ministero dell'economia e delle finanze, a valere sull'autorizzazione di spesa di cui all'articolo 20, della legge 11 marzo 1988, n. 67; \n\nq) quanto a euro 86.222.000 per l'anno 2027 e euro 23.489.000 per l'anno 2028, mediante corrispondente riduzione dell'autorizzazione di spesa di cui all'articolo 1, comma 86, della legge 23 dicembre 2005, n. 266; \n\nr) quanto a euro 20.000.000 per ciascuno degli anni 2026, 2027 e 2028, mediante corrispondente riduzione del Fondo di cui all'articolo 11, comma 4-sexies del decreto-legge 18 ottobre 2012, n. 179, convertito con modificazioni in legge 17 dicembre 2012, n. 221, con riferimento alla quota di cui all'articolo 32-bis del decreto-legge 30 settembre 2003, n. 269, convertito con modificazioni nella legge 24 novembre 2003, n. 326; \n\ns) quanto a euro 30.373.000 per l'anno 2026 e euro 30.000.000 per l'anno 2027, mediante corrispondente riduzione dell'autorizzazione di spesa di cui all'articolo 3 comma 1 del decreto-legge 10 settembre 2021, n.121; \n\nt) quanto a euro 20.000.000 per ciascuno degli anni 2027 e 2028, mediante corrispondente riduzione dell'autorizzazione di spesa di cui all'articolo 1, comma 443, della legge 27 dicembre 2019, n. 160; \n\nu) quanto a euro 21.000.000 per l'anno 2026, mediante corrispondente riduzione dell'autorizzazione di spesa di cui all'articolo 1, comma 392, della legge di bilancio 30 dicembre 2021, n. 234. \n\n\n\n\n9. All'articolo 56, comma 2, quarto periodo, del decreto-legge 17 maggio 2022, n. 50 convertito, con modificazioni, dalla legge 15 luglio 2022, n. 91, dopo le parole: \u00absono rese indisponibili\u00bb sono aggiunte le seguenti: \u00abnel periodo 2026-2031\u00bb. \n\n\n\n\n\n10. Al fine di reintegrare le disponibilit\u00e0 del Fondo per lo sviluppo e la coesione, periodo di programmazione 2021-2027, di cui all'articolo 1, comma 177, della legge 30 dicembre 2020, n. 178, per la realizzazione degli interventi di cui al comma 178 del medesimo articolo 1, sono abrogati: \n\na) l'articolo 2, commi 1-bis, 1-ter e 1-quater, del decreto-legge 8 maggio 2021, n. 59, convertito, con modificazioni, dalla legge 1\u00b0 luglio 2021, n. 101; \n\nb) l'articolo 1, comma 977, della legge 30 dicembre 2021, n. 234. \n\n\n\n\n11. Al fine di adeguare i programmi e gli interventi PNC alle riduzioni e ai rifinanziamenti di cui ai commi 6 e 7, lettere a) e c), con decreto del Ministro dell'economia e delle finanze, adottato di concerto con il Ministro per gli affari europei, il Sud, le politiche di coesione e il PNRR, entro sessanta giorni dalla data di entrata in vigore del presente decreto, si provvede all'aggiornamento dei cronoprogrammi procedurali contenenti gli obiettivi iniziali, intermedi e finali dei programmi e degli interventi del medesimo Piano, fermo restando il rispetto del cronoprogramma finanziario. Ai fini della validit\u00e0 delle assegnazioni disposte a valere sul Fondo per l'avvio di opere indifferibili di cui all'articolo 26, comma 7, del decreto-legge 17 maggio 2022, n. 50, convertito, con modificazioni, dalla legge 15 luglio 2022, n. 91, il termine finale \u00e8 quello previsto dai cronoprogrammi aggiornati con il decreto di cui al presente comma. Le disponibilit\u00e0 derivanti dalle economie a qualsiasi titolo conseguite nella realizzazione di opere pubbliche inserite nei programmi del PNC rimangono vincolate al finanziamento dello stesso intervento fino al suo collaudo. \n\n\n\n12. All'articolo 1 del decreto-legge 6 maggio 2021, n. 59 convertito, con modificazioni, dalla legge 1\u00b0 luglio 2021, n. 101, il comma 7-bis \u00e8 abrogato. \n\n\n\n13. Gli investimenti destinati alla realizzazione del programma denominato \u00abVerso un ospedale sicuro e sostenibile\u00bb, gi\u00e0 finanziati a carico del Fondo complementare al Piano nazionale di ripresa e resilienza di cui all'articolo 1, comma 2, lettera e), numero 2), del decreto-legge 6 maggio 2021, n. 59, convertito, con modificazioni, dalla legge 1\u00b0 luglio 2021, n. 101, ad esclusione di quelli delle Province autonome di Trento e di Bolzano e della Regione Campania, sono posti a carico del finanziamento di cui all'articolo 20 della legge 11 marzo 1988, n. 67. Conseguentemente, l'autorizzazione di spesa di cui all'articolo 20, della legge 11 marzo 1988, n. 67 \u00e8 incrementata, per l'anno 2024, di una somma pari a 39 milioni di euro, mediante utilizzo delle risorse, di cui all'articolo 1, comma 2, lettera e), numero 2, del decreto-legge 6 maggio 2021, n. 59, convertito, con modificazioni, dalla legge 1\u00b0 luglio 2021, n. 101, disponibili in conto residui. Per assicurare la tempestiva realizzazione dell'investimento 1.1 \"Case della Comunit\u00e0\" e 1.3 \"Ospedali di Comunit\u00e0\" di cui alla Componente 1, del PNRR e dell'investimento 1.2. \"Verso un ospedale sicuro e sostenibile\" di cui alla Missione 6, Componente 2, del PNRR e degli interventi gi\u00e0 posti a carico del Piano nazionale per gli investimenti complementari al PNRR che, per gli incrementi di costo dei materiali, non abbiano ricevuto assegnazioni dal Fondo per l'avvio delle opere indifferibili di cui all'articolo 26, comma 7 del decreto-legge 17 maggio 2022, n. 50 convertito con modificazioni, dalla legge 15 luglio 2022, n. 91, le regioni possono sostenere i maggiori costi emergenti accedendo alle risorse finanziarie, ove disponibili, a loro destinate ai sensi dell'articolo 20 della legge 11 marzo 1988, n. 67, integrando il quadro economico dei progetti inseriti nei Contratti Istituzionali di Sviluppo (CIS) gi\u00e0 sottoscritti. La richiesta regionale, corredata di perizia suppletiva di variante relativa ai maggiori costi e del quadro generale delle distinte fonti di finanziamento destinate agli investimenti interessati dal presente comma, \u00e8 trasmessa al Ministero della salute che la approva, con decreto ministeriale, ai fini dell'integrazione dei CIS, previo parere positivo da parte del Nucleo di Valutazione degli Investimenti e previa intesa con il Ministero dell'economia e delle finanze. Le risorse finanziarie di cui all'articolo 20 della legge 11 marzo 1988, n. 67, sono trasferite alla regione interessata, su richiesta del Ministero della salute, sulla base dello stato di avanzamento dei lavori e previo nulla osta del Tavolo Istituzionale di cui all'articolo 6 dei CIS sottoscritti.\nLa regione presenta al Ministero dell'economia e delle finanze-Dipartimento della Ragioneria generale dello Stato, con periodicit\u00e0 semestrale, il rendiconto delle risorse finanziarie complessivamente impiegate per singola linea di finanziamento. \n\n\n\n14. Le risorse assegnate per gli interventi del PNRR, giacenti sui conti aperti presso la Tesoreria centrale dello Stato ai sensi dell'articolo 1, comma 1038, della legge 30 dicembre 2020, n. 178, ovvero sulle contabilit\u00e0 speciali attivate per l'attuazione del PNRR, possono essere versate all'entrata del bilancio dello Stato per essere riassegnate, nel rispetto dei saldi programmati di finanza pubblica, ai pertinenti capitoli di spesa degli stati di previsione delle amministrazioni interessate, per essere utilizzate mediante le ordinarie procedure di bilancio. \n\n\n\n15. Le risorse di cui al comma 1 del presente articolo, destinate a realizzare gli investimenti stabiliti dal PNRR, come modificato con decisione del Consiglio ECOFIN dell'8 dicembre 2023, sono versate nei conti correnti di tesoreria Next Generation EU-Italia, di cui all'articolo 1, comma 1038 della legge 30 dicembre 2020, n. 178. Nei medesimi conti affluiscono le risorse assegnate dall'Unione europea per l'iniziativa RepowerEU inclusa nel PNRR. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:37:59.619680"}
{"text": "\n\n\nArt. 2\n Disposizioni in materia di responsabilit\u00e0 per il \n conseguimento degli obiettivi del PNRR\n\n\n1. Al fine di assicurare il conseguimento, anche in via prospettica, dei traguardi e degli obiettivi intermedi e finali delle misure e dei relativi interventi previsti dal Piano nazionale di ripresa e resilienza (PNRR), i soggetti attuatori dei programmi e degli interventi provvedono a rendere disponibile ovvero ad aggiornare sul sistema informatico \u00abReGiS\u00bb di cui all'articolo 1, comma 1043, della legge 30 dicembre 2020, n. 178, entro trenta giorni dalla data di entrata in vigore del presente decreto, il cronoprogramma procedurale e finanziario di ciascun programma e intervento aggiornato alla data del 31 dicembre 2023, con l'indicazione dello stato di avanzamento alla predetta data. L'unit\u00e0 di missione ovvero la struttura di livello dirigenziale generale dell'amministrazione centrale, titolare della misura, cui sono attribuite le attivit\u00e0 previste dall'articolo 8, comma 1, del decreto-legge 31 maggio 2021, n. 77, convertito, con modificazioni, dalla legge 29 luglio 2021, n. 108, provvede entro i successivi trenta giorni ad attestare tramite il predetto sistema informatico \u00abReGiS\u00bb che i cronoprogrammi relativi ai singoli interventi inseriti dai soggetti attuatori assicurino il conseguimento dei traguardi e degli obiettivi previsti dal PNRR. Le disposizioni di cui al primo e al secondo periodo si applicano anche alle amministrazioni centrali, titolari di misure e di interventi, che svolgono le funzioni di soggetto attuatore. \n\n\n\n2. La Struttura di missione PNRR di cui all'articolo 2 del decreto-legge 24 febbraio 2023, n. 13, convertito, con modificazioni, dalla legge 21 aprile 2023, n. 41, e la Ragioneria generale dello Stato - Ispettorato generale per il PNRR provvedono d'intesa a verificare l'adempimento dell'obbligo di cui al comma 1. Qualora, sulla base dei dati risultanti dal sistema informatico \u00abReGiS\u00bb di cui all'articolo 1, comma 1043, della legge n. 178 del 2020, siano rilevati dei disallineamenti ovvero delle incoerenze rispetto a quanto indicato nel cronoprogramma reso disponibile ai sensi del comma 1, la Struttura di missione PNRR provvede a richiedere i necessari chiarimenti all'amministrazione centrale, assegnando alla stessa un termine non superiore a quindici giorni, prorogabile una sola volta e per non pi\u00f9 di sette giorni. In caso di inutile decorso del termine di cui al secondo periodo ovvero qualora, anche all'esito dei chiarimenti forniti, il cronoprogramma inviato non risulti coerente con le risultanze del sistema informatico \u00abReGiS\u00bb, la Struttura di missione PNNR, sentita la Ragioneria generale dello Stato - Ispettorato generale per il PNRR, richiede al Ministro per gli affari europei, il Sud, le politiche di coesione e il PNRR di proporre al Consiglio dei ministri l'esercizio dei poteri sostitutivi di cui all'articolo 12 del decreto-legge n. 77 del 2021, secondo le modalit\u00e0 previste dal comma 1, secondo periodo, del medesimo articolo 12. In caso di superamento dei termini intermedi fissati nei bandi, negli avvisi o negli altri strumenti previsti per la selezione dei singoli progetti e l'assegnazione delle risorse e non espressamente stabiliti dal PNRR, non si provvede all'adozione dei provvedimenti di cui all'articolo 8, comma 5, del medesimo decreto-legge n. 77 del 2021, n\u00e9 all'esercizio dei poteri sostitutivi di cui al presente comma, qualora il soggetto attuatore e l'amministrazione titolare della misura attestino, anche mediante la documentazione di cui al comma 1 e le risultanze del sistema informatico \u00abReGiS\u00bb, la possibilit\u00e0 di completare l'intervento o il programma ad esso assegnato entro i termini espressamente previsti dal PNRR. \n\n\n\n3. Qualora la Commissione europea accerti ai sensi dell'articolo 24 del regolamento (UE) 2021/241 del Parlamento europeo e del Consiglio, del 12 febbraio 2021, l'omesso ovvero l'incompleto conseguimento degli obiettivi finali di realizzazione previsti per i programmi e gli interventi del PNRR, l'amministrazione centrale titolare dell'intervento, su richiesta della Ragioneria generale dello Stato - Ispettorato generale per il PNRR, provvede a restituire gli importi percepiti, attivando le corrispondenti azioni di recupero nei confronti dei soggetti attuatori inadempienti, anche mediante compensazione con altre risorse ad essi dovute a valere su altre fonti di finanziamento nazionale. Qualora al raggiungimento degli obiettivi concorrano pi\u00f9 soggetti attuatori, le azioni di recupero sono attivate esclusivamente nei confronti dei soggetti inadempienti.\nSe la riduzione operata ai sensi del paragrafo 8 del predetto articolo 24 del regolamento (UE) 2021/241 \u00e8 superiore agli importi percepiti, il Ministero dell'economia e delle finanze \u00e8 autorizzato a procedere direttamente al recupero delle somme non riconosciute dalla Commissione europea mediante corrispondente riduzione delle risorse statali finalizzate alla realizzazione di investimenti assegnate all'amministrazione centrale titolare dell'intervento ovvero al soggetto attuatore inadempiente e non ancora impegnate alla data di adozione da parte della Commissione europea della decisione di cui al citato articolo 24, paragrafo 8. Qualora le funzioni di soggetto attuatore siano svolte da un soggetto diverso da una pubblica amministrazione ai sensi dell'articolo 1, comma 2, del decreto legislativo 30 marzo 2001, n. 165, il recupero di cui al secondo periodo pu\u00f2 essere effettuato, fino a concorrenza della minore somma riconosciuta dalla Commissione europea, anche mediante riduzione delle risorse statali diverse da quelle relative ad investimenti, nonch\u00e9 delle risorse a qualunque titolo gestite da soggetti pubblici statali destinate ai predetti soggetti attuatori e agli stessi non ancora trasferite alla data di adozione da parte della Commissione europea della decisione di cui al citato articolo 24, paragrafo 8, del regolamento (UE) 2021/241. \u00c8 fatto divieto ai soggetti attuatori, qualora societ\u00e0 pubbliche, beneficiari di canoni, contributi o di tariffe a carico dell'utenza, di trasferire sulla stessa gli oneri derivanti dall'attivit\u00e0 di recupero effettuata dal Ministero dell'economia e delle finanze ai sensi del presente comma. \n\n\n\n4. La Struttura di missione PNRR provvede a pubblicare sul sito internet utilizzato per lo svolgimento delle attivit\u00e0 di cui all'articolo 2, comma 1, lettera e), del decreto-legge n. 13 del 2023, i cronoprogrammi trasmessi ai sensi del comma 1, con l'indicazione di quelli per i quali \u00e8 stato richiesto l'esercizio dei poteri sostitutivi ai sensi del comma 2. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:38:03.737384"}
{"text": "\n\n\nArt. 3\nMisure per la prevenzione e il contrasto delle frodi nell'utilizzazione delle risorse relative al PNRR e alle politiche di coesione\n\n\n1. Al fine di rafforzare la strategia unitaria delle attivit\u00e0 di prevenzione e contrasto alle frodi e agli altri illeciti sui finanziamenti connessi al PNRR, alle politiche di coesione relative al ciclo di programmazione 2021 - 2027 e ai fondi nazionali a questi comunque correlati, sono estese anche al PNRR le funzioni previste dall'articolo 3, comma 1, del decreto del Presidente della Repubblica 14 maggio 2007, n. 91 in capo al Comitato per la lotta contro le frodi nei confronti dell'Unione europea di cui all'articolo 54, comma 1, della legge 24 dicembre 2012, n. 234. \n\n\n\n\n\n2. Fermo restando quanto previsto dagli articoli 6 e 7 del decreto-legge 31 maggio 2021, n. 77, convertito, con modificazioni, dalla legge 29 luglio 2021, n. 108, per le finalit\u00e0 di cui al comma 1, il Comitato, provvede, in particolare, a: \n\na) richiedere informazioni circa le iniziative adottate da istituzioni, enti e organismi per prevenire e contrastare le frodi e gli altri illeciti di cui al comma 1; \n\nb) promuovere la stipulazione e monitorare l'attuazione di protocolli d'intesa di cui all'articolo 7, comma 8, del citato decreto-legge n. 77 del 2021; \n\nc) valutare l'opportunit\u00e0, anche sulla base dell'attivit\u00e0 di cui alla lettera a), di elaborare eventuali proposte, anche normative, da sottoporre alle amministrazioni competenti ovvero alla Cabina di regia di cui all'articolo 2 del citato decreto-legge n. 77 del 2021; \n\nd) sviluppare attivit\u00e0 di analisi anche con riguardo all'andamento dei risultati dell'azione di prevenzione e contrasto delle frodi e degli altri illeciti di cui al comma 1. I risultati dell'attivit\u00e0 svolta sono inclusi nella relazione al Parlamento di cui all'articolo 54, comma 1, secondo periodo, della legge n. 234 del 2012. \n\n\n\n\n\n\n3. Per le finalit\u00e0 di cui ai commi 1 e 2, la composizione del Comitato, come definita dall'articolo 3, comma 2, del decreto del Presidente della Repubblica n. 91 del 2007 \u00e8 cos\u00ec integrata: \n\na) il coordinatore della Struttura di missione PNRR di cui all'articolo 2 del decreto-legge 24 febbraio 2023, n. 13, convertito, con modificazioni, dalla legge 21 aprile 2023, n. 41; \n\nb) il capo del Dipartimento per le politiche di coesione e il Sud della Presidenza del Consiglio dei ministri; \n\nc) il coordinatore della Struttura di missione ZES di cui all'articolo 10, comma 2, del decreto-legge 19 settembre 2023, n. 124, convertito, con modificazioni, dalla legge 13 novembre 2023, n. 162; \n\nd) il presidente della Rete dei referenti antifrode del PNRR istituita presso il Ministero dell'economia e delle finanze - Dipartimento della Ragioneria generale dello Stato; \n\ne) il presidente del Comitato di coordinamento istituito presso il Ministero dell'interno ai sensi dell'articolo 39, comma 9, del codice dei contratti pubblici, di cui al decreto legislativo 31 marzo 2023, n. 36; \n\nf) un rappresentante del Comando generale dell'Arma dei Carabinieri; \n\ng) un rappresentante del Comando generale della Guardia di finanza; \n\nh) un rappresentante del Nucleo speciale spesa pubblica e repressione frodi comunitarie della Guardia di finanza; \n\ni) un rappresentante della Corte dei conti; \n\nl) un rappresentante dell'Autorit\u00e0 nazionale anticorruzione; \n\nm) un rappresentante dell'Unit\u00e0 di informazione finanziaria della Banca d'Italia; \n\nn) un rappresentante della Direzione nazionale antimafia e antiterrorismo; \n\no) un rappresentante del Ministero dell'interno - Direzione Centrale della Polizia Criminale; \n\np) un rappresentante del Ministero dell'interno - Direzione Investigativa Antimafia. \n\n\n\n\n4. Ciascuna delle amministrazioni di cui al comma 3, lettere f), g), h), i), l), m), n), o) e p), provvede alla designazione del proprio rappresentante secondo le modalit\u00e0 previste dal proprio ordinamento. Alle riunioni del Comitato possono essere invitati, in ragione della tematica affrontata, rappresentanti di altre amministrazioni, istituzioni, enti o organi nazionali ed europei, nonch\u00e9 i soggetti incaricati dell'attuazione di progetti o di investimenti, finanziati in tutto o in parte con le risorse afferenti al PNRR ovvero alle politiche di coesione. \n\n\n\n5. La partecipazione alle riunioni del Comitato non d\u00e0 diritto alla corresponsione di compensi, indennit\u00e0, gettoni di presenza o altri emolumenti comunque denominati. Ai partecipanti alle riunioni del Comitato spettano gli eventuali rimborsi di spese previsti dalla normativa vigente in materia di trattamento di missione, ai cui oneri si fa fronte nell'ambito delle risorse disponibili a legislazione vigente delle amministrazioni di provenienza. Il Nucleo della Guardia di finanza per la repressione delle frodi nei confronti dell'Unione europea di cui all'articolo 54, comma 2, della legge n. 234 del 2012 svolge le funzioni di segreteria tecnica del Comitato. \n\n\n\n6. Con decreto del Ministro per gli affari europei, il Sud, le politiche e di coesione e il PNRR sono disciplinati l'organizzazione e il funzionamento del Comitato. \n\n\n\n7. Le amministrazioni interessate provvedono all'attuazione delle disposizioni di cui ai commi 1, 2, 3, 4, 5 e 6 nei limiti delle risorse umane, strumentali e finanziarie disponibili a legislazione vigente e comunque senza nuovi o maggiori oneri per la finanza pubblica. \n\n\n\n8. All'articolo 7, comma 8, del decreto-legge n. 77 del 2021, dopo il primo periodo \u00e8 aggiunto, in fine, il seguente: \u00abNell'ambito dei protocolli d'intesa di cui al primo periodo, sono altres\u00ec definite le modalit\u00e0 con cui la Guardia di finanza pu\u00f2 condividere, anche in deroga all'obbligo del segreto d'ufficio, dati, informazioni e documentazione acquisiti nell'ambito delle relative attivit\u00e0 istituzionali e ritenuti rilevanti per le attivit\u00e0 di competenza della Ragioneria generale dello Stato e delle amministrazioni centrali titolari degli interventi previsti dal PNRR, fermo restando il rispetto delle norme sul segreto investigativo e delle disposizioni di cui al regolamento (UE) 2016/679 del Parlamento europeo e del Consiglio, del 27 aprile 2016, e al decreto legislativo 30 giugno 2003, n. 196.\u00bb. \n\n\n\n9. All'articolo 512-bis del codice penale, dopo il primo comma, \u00e8 aggiunto il seguente: \n \u00abLa stessa pena di cui al primo comma si applica a chi, al fine di eludere le disposizioni in materia di documentazione antimafia, attribuisce fittiziamente ad altri la titolarit\u00e0 di imprese, quote societarie o azioni ovvero di cariche sociali, qualora l'imprenditore o la societ\u00e0 partecipi a procedure di aggiudicazione o di esecuzione di appalti o di concessioni.\u00bb. \n\n\n\n10. All'articolo 84, comma 4, lettera a), del decreto legislativo 6 settembre 2011, n. 159, dopo le parole: \u00abdalla legge 7 agosto 1992, n. 356\u00bb sono inserite le seguenti: \u00ab, nonch\u00e9 dei delitti di cui agli articoli 2, 3 e 8 del decreto legislativo 10 marzo 2000, n. 74\u00bb. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:38:07.844236"}
{"text": "\n\n\nArt. 4\nDisposizioni in materia di organizzazione della Struttura di missione PNRR presso la Presidenza del Consiglio dei ministri\n\n\n\n\n1. Al fine di migliorare e rendere pi\u00f9 efficiente il coordinamento delle attivit\u00e0 di gestione, nonch\u00e9 di monitoraggio, di rendicontazione e di controllo degli interventi del PNRR, comprensivo del capitolo RepowerEU, anche mediante il rafforzamento delle attivit\u00e0 di indirizzo e coordinamento dell'azione strategica del Governo relativamente alla fase attuativa, nonch\u00e9 delle attivit\u00e0 di verifica del raggiungimento degli obiettivi del medesimo PNRR, all'articolo 2 del decreto-legge 24 febbraio 2023, n. 13, convertito, con modificazioni, dalla legge 21 aprile 2023, n. 41, sono apportate le seguenti modificazioni: \n\na) al comma 1, alinea, primo periodo, le parole: \u00abquattro direzioni\u00bb sono sostituite dalle seguenti: \u00abcinque direzioni\u00bb; \n\nb) dopo il comma 2, \u00e8 inserito il seguente: \n \u00ab2-bis. Fermo restando quanto previsto dai commi 1 e 2, alla Struttura di missione sono, altres\u00ec, trasferiti i compiti, le funzioni e le risorse umane attribuiti all'unit\u00e0 di missione di livello dirigenziale generale, istituita ai sensi dell'articolo 8, comma 1, del decreto-legge n. 77 del 2021, presso il Dipartimento per le politiche di coesione e il Sud della Presidenza del Consiglio dei ministri, che viene contestualmente soppressa. La decadenza dagli incarichi dirigenziali di livello generale e non generale relativi all'unit\u00e0 di missione di cui al primo periodo e la cessazione delle relative funzioni si verificano con la conclusione delle procedure di conferimento dei nuovi incarichi ai sensi dell'articolo 19 del decreto legislativo 30 marzo 2001, n. 165.\u00bb; \n\nc) al comma 3, \u00e8 aggiunto, in fine, il seguente periodo: \u00abAi fini della verifica della coerenza della fase attuativa del PNRR rispetto agli obiettivi programmati, la Struttura di missione PNRR pu\u00f2 procedere all'effettuazione di ispezioni e controlli a campione, sia presso le amministrazioni centrali titolari delle misure, sia presso i soggetti attuatori.\u00bb; \n\nd) al comma 4: \n 1) al primo periodo, le parole: \u00abnove unit\u00e0 dirigenziali di livello non generale e di cinquanta unit\u00e0 di personale non dirigenziale\u00bb sono sostituite dalle seguenti: \u00abdodici unit\u00e0 dirigenziali di livello non generale e di sessantacinque unit\u00e0 di personale non dirigenziale\u00bb e le parole: \u00abdi euro 6.061.290 per ciascuno degli anni dal 2024 al 2026\u00bb sono sostituite dalle seguenti: \u00abdi euro 7.620.756 per l'anno 2024 e di euro 7.932.649 per ciascuno degli anni 2025 e 2026\u00bb; \n 2) al settimo periodo, le parole: \u00abPer le spese di funzionamento \u00e8 autorizzata la spesa di euro 693.879 per l'anno 2023 e di euro 832.655 per ciascuno degli anni dal 2024 al 2026\u00bb sono sostituite dalle seguenti: \u00abPer le spese di funzionamento e per le spese di missione del personale della Struttura di missione \u00e8 autorizzata la spesa di euro 693.879 per l'anno 2023, di euro 1.890.602 per l'anno 2024 e di euro 2.102.191 per ciascuno degli anni 2025 e 2026\u00bb. \n\n\n\n\n\n\n2. Ai maggiori oneri derivanti dal comma 1, pari a euro 2.878.289 per l'anno 2024 ed a euro 3.453.947 per ciascuno degli anni 2025 e 2026, si provvede: \n\na) quanto ad euro 2.130.894 per l'anno 2024 ed euro 2.557.073 per ciascuno degli anni 2025 e 2026, mediante utilizzo delle risorse assegnate all'unit\u00e0 di missione di livello dirigenziale generale, istituita ai sensi dell'articolo 8, comma 1, del decreto-legge n. 77 del 2021, presso il Dipartimento per le politiche di coesione e il Sud della Presidenza del Consiglio dei ministri a valere sull'autorizzazione di spesa di cui all'articolo 7, comma 6, del decreto - legge 9 giugno 2021, n. 80, convertito, con modificazioni, dalla legge 6 agosto 2021, n. 113; \n\nb) quanto ad euro 747.396 per l'anno 2024 e ad euro 896.875, per ciascuno degli anni 2025 e 2026, mediante corrispondente riduzione dell'autorizzazione di spesa di cui all'articolo 1, comma 200, della legge 23 dicembre 2014, n. 190. \n\n\n\n\n3. All'articolo 12, comma 5, del decreto - legge 31 maggio 2021, n. 77, convertito, con modificazioni, dalla legge 29 luglio 2021, n. 108, le parole: \u00aball'Unit\u00e0 per la razionalizzazione e il miglioramento della regolazione di cui all'articolo 5\u00bb sono sostituite dalle seguenti: \u00aballa Struttura di missione PNRR di cui all'articolo 2 del decreto-legge 24 febbraio 2023, n. 13, convertito, con modificazioni, dalla legge 21 aprile 2023, n. 41\u00bb. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:38:11.944507"}
{"text": "\n\n\nArt. 5\n Disposizioni urgenti in materia di alloggi universitari\n\n\n1. Al fine di assicurare il conseguimento entro il 30 giugno 2026 degli obiettivi della Missione 4, Componente 1, del PNRR relativa alla realizzazione di nuovi posti letto destinati agli studenti universitari, con decreto del Presidente del Consiglio dei ministri, da adottare entro trenta giorni dalla data di entrata in vigore del presente decreto su proposta del Ministro dell'universit\u00e0 e della ricerca, \u00e8 nominato un Commissario straordinario, cui sono attribuiti i compiti e le funzioni di cui all'articolo 12, comma 1, secondo periodo, del decreto-legge 31 maggio 2021, n. 77, convertito, con modificazioni, dalla legge 29 luglio 2021, n. 108. Il Commissario straordinario, nominato ai sensi del primo periodo, opera presso il Ministero dell'universit\u00e0 e della ricerca e provvede all'espletamento dei propri compiti e delle proprie funzioni con tutti i poteri e secondo la modalit\u00e0 previste dall'articolo 12, comma 5, del decreto-legge n. 77 del 2021, in raccordo con l'Unit\u00e0 di missione per l'attuazione degli interventi del PNRR del citato Ministero, nonch\u00e9 con la Struttura di missione PNRR di cui all'articolo 2 del decreto-legge 24 febbraio 2023, n. 13, convertito, con modificazioni, dalla legge 21 aprile 2023, n. 41. \n\n\n\n2. Per l'esercizio dei compiti assegnati, il Commissario straordinario resta in carica fino al 31 dicembre 2026 e si avvale di una struttura di supporto posta alle sue dirette dipendenze, costituita con il decreto del Presidente del Consiglio dei ministri di cui al comma 1 e che opera sino alla data di cessazione dell'incarico del Commissario straordinario. Alla struttura di supporto \u00e8 assegnato un contingente massimo di personale pari a cinque unit\u00e0, di cui una di personale dirigenziale di livello non generale e quattro di personale non dirigenziale, dipendenti di pubbliche amministrazioni centrali e di enti territoriali, previa intesa con le amministrazioni e con gli enti predetti, in possesso delle competenze e dei requisiti di professionalit\u00e0 richiesti per il perseguimento delle finalit\u00e0 e l'esercizio delle funzioni di cui al presente articolo, con esclusione del personale docente, educativo, amministrativo, tecnico e ausiliario delle istituzioni scolastiche.\nIl personale di cui al secondo periodo, ai sensi dell'articolo 17, comma 14, della legge 15 maggio 1997, n. 127, \u00e8 collocato fuori ruolo o in posizione di comando, distacco o altro analogo istituto o posizione previsti dai rispettivi ordinamenti, conservando lo stato giuridico e il trattamento economico fondamentale dell'amministrazione di appartenenza. Al personale non dirigenziale della struttura di supporto \u00e8 riconosciuto il trattamento economico accessorio, ivi compresa l'indennit\u00e0 di amministrazione, del personale non dirigenziale del Ministero dell'universit\u00e0 e della ricerca e, con uno o pi\u00f9 provvedimenti del Commissario straordinario, pu\u00f2 essere riconosciuta la corresponsione di compensi per prestazioni di lavoro straordinario nel limite massimo di trenta ore mensili effettivamente svolte, oltre a quelle gi\u00e0 previste dai rispettivi ordinamenti e comunque nel rispetto della disciplina in materia di orario di lavoro, di cui al decreto legislativo 8 aprile 2003, n. 66. Il trattamento economico del personale collocato in posizione di comando o fuori ruolo o altro analogo istituto \u00e8 corrisposto secondo le modalit\u00e0 previste dall'articolo 70, comma 12, del decreto legislativo 30 marzo 2001, n. 165. Al personale dirigenziale della struttura di supporto \u00e8 riconosciuta la retribuzione di parte variabile e di risultato in misura pari a quella attribuita ai dirigenti di livello non generale del Ministero dell'universit\u00e0 e della ricerca. All'atto del collocamento fuori ruolo \u00e8 reso indisponibile, nella dotazione organica dell'amministrazione di provenienza, per tutta la durata del collocamento fuori ruolo, un numero di posti equivalente dal punto di vista finanziario. Con il provvedimento istitutivo della struttura di supporto sono determinate, nei limiti di quanto previsto dal comma 3, le specifiche dotazioni finanziarie e strumentali nonch\u00e9 quelle del personale, anche dirigenziale, di cui al secondo periodo del presente comma, necessarie al funzionamento della medesima struttura. Per l'esercizio delle proprie funzioni, il Commissario straordinario pu\u00f2 avvalersi, altres\u00ec, mediante apposite convenzioni e senza nuovi o maggiori oneri a carico della finanza pubblica delle strutture, anche periferiche, delle amministrazioni centrali dello Stato, dell'Agenzia del demanio, delle amministrazioni locali e degli enti territoriali.\nIl Commissario straordinario, per le finalit\u00e0 di cui al comma 1, pu\u00f2 altres\u00ec avvalersi di un numero massimo di tre esperti di comprovata qualificazione professionale, nominati con proprio provvedimento, cui compete un compenso massimo annuo di euro 50.000 al lordo dei contributi previdenziali e degli oneri fiscali a carico dell'amministrazione per singolo incarico. Il compenso del Commissario straordinario \u00e8 determinato con il decreto di cui al comma 1 del presente articolo in misura non superiore a quella indicata all'articolo 15, comma 3, del decreto-legge 6 luglio 2011, n. 98, convertito, con modificazioni, dalla legge 15 luglio 2011, n. 111, con oneri a carico delle risorse di cui al comma 3 del presente articolo. Al conferimento dell'incarico di Commissario straordinario non si applicano le disposizioni di cui all'articolo 5, comma 9, del decreto-legge 6 luglio 2012, n. 95, convertito, con modificazioni, dalla legge 7 agosto 2012, n. 135, fermo restando quanto previsto dall'articolo 1, comma 489, della legge 27 dicembre 2013, n. 147, e dagli articoli 14, comma 3, e 14.1, comma 3, del decreto-legge 28 gennaio 2019, n. 4, convertito, con modificazioni, dalla legge 28 marzo 2019, n. 26. \n\n\n\n3. Fermo restando quanto previsto dall'articolo 12, comma 6, primo e secondo periodo del decreto-legge n. 77 del 2021, e dall'articolo 1, comma 489, della legge 27 dicembre 2013, n. 147, agli oneri derivanti dal comma 2, pari a euro 665.347 per l'anno 2024 e in euro 798.416 per ciascuno degli anni 2025 e 2026, si provvede mediante corrispondente riduzione dello stanziamento del fondo speciale di parte corrente iscritto, ai fini del bilancio triennale 2024-2026, nell'ambito del programma \u00abFondi di riserva e speciali\u00bb della missione \u00abFondi da ripartire\u00bb dello stato di previsione del Ministero dell'economia e delle finanze per l'anno 2024, allo scopo parzialmente utilizzando l'accantonamento relativo al Ministero dell'universit\u00e0 e della ricerca. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:38:16.043667"}
{"text": "\n\n\nArt. 6\nDisposizioni in materia di recupero e rifunzionalizzazione dei beni confiscati alla criminalit\u00e0 organizzata\n\n\n1. Al fine di assicurare la rapida realizzazione degli interventi di recupero, rifunzionalizzazione e valorizzazione di beni confiscati alla criminalita\u0300 organizzata, con l'obiettivo di aumentare\nl'inclusione sociale, supportare la creazione di nuove opportunit\u00e0 di lavoro per i giovani e le persone a rischio esclusione, aumentare i presidi di legalit\u00e0 e sicurezza del territorio e creare nuove strutture per l'ospitalit\u00e0, la mediazione e l'integrazione culturale, non pi\u00f9 finanziati con le risorse del PNRR, con decreto del Presidente del Consiglio dei ministri, adottato su proposta del Ministro dell'interno entro trenta giorni dalla data di entrata in vigore del presente decreto, \u00e8 nominato un Commissario straordinario, cui sono attribuiti i compiti e le funzioni di cui all'articolo 12, comma 1, secondo periodo, del decreto-legge 31 maggio 2021, n. 77, convertito, con modificazioni, dalla legge 29 luglio 2021, n. 108. Il Commissario straordinario, nominato ai sensi del primo periodo, opera presso il Ministero dell'interno e provvede all'espletamento dei propri compiti e delle proprie funzioni con tutti i poteri e secondo la modalit\u00e0 previste dall'articolo 12, comma 5, del decreto-legge n. 77 del 2021. \n\n\n\n2. Per l'esercizio dei compiti assegnati, il Commissario straordinario resta in carica fino al 31 dicembre 2029 e si avvale di una struttura di supporto posta alle sue dirette dipendenze, costituita con il decreto del Presidente del Consiglio dei ministri di cui al comma 1 e che opera sino alla data di cessazione dell'incarico del Commissario straordinario. Alla struttura di supporto \u00e8 assegnato un contingente massimo di personale pari a dodici unit\u00e0, di cui una di personale dirigenziale di livello generale, due di personale dirigenziale di livello non generale e nove di personale non dirigenziale, dipendenti di pubbliche amministrazioni centrali e di enti territoriali, previa intesa con le amministrazioni e con gli enti predetti, in possesso delle competenze e dei requisiti di professionalit\u00e0 richiesti per il perseguimento delle finalit\u00e0 e l'esercizio delle funzioni di cui al presente articolo, con esclusione del personale docente, educativo, amministrativo, tecnico e ausiliario delle istituzioni scolastiche.\nIl personale di cui al secondo periodo, ai sensi dell'articolo 17, comma 14, della legge 15 maggio 1997, n. 127, \u00e8 collocato fuori ruolo o in posizione di comando, distacco o altro analogo istituto o posizione previsti dai rispettivi ordinamenti, conservando lo stato giuridico e il trattamento economico fondamentale dell'amministrazione di appartenenza. Al personale non dirigenziale della struttura di supporto \u00e8 riconosciuto il trattamento economico accessorio, ivi compresa l'indennit\u00e0 di amministrazione, del personale non dirigenziale del Ministero dell'interno e, con uno o pi\u00f9 provvedimenti del Commissario straordinario, pu\u00f2 essere riconosciuta la corresponsione di compensi per prestazioni di lavoro straordinario nel limite massimo di trenta ore mensili effettivamente svolte, oltre a quelle gi\u00e0 previste dai rispettivi ordinamenti e comunque nel rispetto della disciplina in materia di orario di lavoro, di cui al decreto legislativo 8 aprile 2003, n. 66. Il trattamento economico del personale collocato in posizione di comando o fuori ruolo o altro analogo istituto \u00e8 corrisposto secondo le modalit\u00e0 previste dall'articolo 70, comma 12, del decreto legislativo 30 marzo 2001, n. 165. Al personale dirigenziale di livello generale e non generale della struttura di supporto \u00e8 riconosciuta la retribuzione di parte variabile e di risultato in misura pari a quella riconosciuta rispettivamente ai dirigenti di livello generale e di livello non generale del Ministero dell'interno. All'atto del collocamento fuori ruolo \u00e8 reso indisponibile, nella dotazione organica dell'amministrazione di provenienza, per tutta la durata del collocamento fuori ruolo, un numero di posti equivalente dal punto di vista finanziario. Con il provvedimento istitutivo della struttura di supporto sono determinate, nei limiti di quanto previsto dal comma 3, le specifiche dotazioni finanziarie e strumentali nonch\u00e9 quelle del personale, anche dirigenziale, di cui al secondo periodo del presente comma, necessarie al funzionamento della medesima struttura. Per l'esercizio delle proprie funzioni, il Commissario straordinario pu\u00f2 avvalersi, altres\u00ec, mediante apposite convenzioni e senza nuovi o maggiori oneri a carico della finanza pubblica, delle strutture, anche periferiche, dell'Agenzia nazionale per l'amministrazione e la destinazione dei beni sequestrati e confiscati alla criminalit\u00e0 organizzata e delle amministrazioni centrali dello Stato, dell'Agenzia del demanio, delle amministrazioni locali e degli enti territoriali. Il Commissario straordinario, per le finalit\u00e0 di cui al comma 1, pu\u00f2 altres\u00ec avvalersi di un numero massimo di cinque esperti di comprovata qualificazione professionale, nominati con proprio provvedimento, cui compete un compenso massimo annuo di euro 50.000 al lordo dei contributi previdenziali e degli oneri fiscali a carico dell'amministrazione per singolo incarico. Il compenso del Commissario straordinario \u00e8 determinato con il decreto di cui al comma 1 del presente articolo in misura non superiore a quella indicata all'articolo 15, comma 3, del decreto-legge 6 luglio 2011, n. 98, convertito, con modificazioni, dalla legge 15 luglio 2011, n. 111 con oneri a carico delle risorse di cui al comma 3 del presente articolo. Al conferimento dell'incarico di Commissario straordinario non si applicano le disposizioni di cui all'articolo 5, comma 9, del decreto-legge 6 luglio 2012, n. 95, convertito, con modificazioni, dalla legge 7 agosto 2012, n. 135, fermo restando quanto previsto dall'articolo 1, comma 489, della legge 27 dicembre 2013, n. 147, e dagli articoli 14, comma 3, e 14.1, comma 3, del decreto-legge 28 gennaio 2019, n. 4, convertito, con modificazioni, dalla legge 28 marzo 2019, n. 26. \n\n\n\n3. Fermo quanto previsto dall'articolo 12, comma 6, primo e secondo periodo del decreto- legge n. 77 del 2021, e dall'articolo 1, comma 489, della legge 27 dicembre 2013, n. 147, agli oneri derivanti dal comma 2, pari a euro 1.374.298 per l'anno 2024 ed a euro 1.649.158 per ciascuno degli anni dal 2025 al 2029 , si provvede, quanto ad euro 1.374.298, per l'anno 2024, mediante corrispondente riduzione delle risorse di cui all'articolo 2, comma 7, lettera a), del decreto-legge 16 settembre 2008, n. 143, convertito, con modificazioni, dalla legge 13 novembre 2008, n. 181, iscritte nello stato di previsione del Ministero dell'interno, e quanto ad euro 1.649.158, per ciascuno degli anni dal 2025 al 2029, mediante corrispondente riduzione delle proiezioni dello stanziamento del fondo speciale di parte corrente iscritto, ai fini del bilancio triennale 2024-2026, nell'ambito del programma \u00abFondi di riserva e speciali\u00bb della missione \u00abFondi da ripartire\u00bb dello stato di previsione del Ministero dell'economia e delle finanze per l'anno 2024, allo scopo parzialmente utilizzando l'accantonamento relativo al Ministero dell'interno. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:38:20.142727"}
{"text": "\n\n\nArt. 7\nDisposizioni per il superamento degli insediamenti abusivi per combattere lo sfruttamento dei lavoratori in agricoltura\n\n\n1. Al fine di assicurare il conseguimento degli obiettivi della Missione 5, Componente 2, Investimento 2.2 del PNRR relativa al superamento degli insediamenti abusivi per combattere lo sfruttamento dei lavoratori in agricoltura, con decreto del Presidente del Consiglio dei ministri, adottato, entro trenta giorni dalla data di entrata in vigore del presente decreto, su proposta del Ministro del lavoro e delle politiche sociali, \u00e8 nominato un Commissario straordinario, cui sono attribuiti i compiti e le funzioni di cui all'articolo 12, comma 1, secondo periodo, del decreto-legge 31 maggio 2021, n. 77, convertito, con modificazioni, dalla legge 29 luglio 2021, n. 108. Il Commissario straordinario, nominato ai sensi del primo periodo, opera presso il Ministero del lavoro e delle politiche sociali e provvede all'espletamento dei propri compiti e delle proprie funzioni con tutti i poteri e secondo la modalit\u00e0 previste dall'articolo 12, comma 5, del decreto-legge n. 77 del 2021, in raccordo con l'Unit\u00e0 di missione per l'attuazione degli interventi del PNRR del citato Ministero, nonch\u00e9 con la Struttura di missione PNRR di cui all'articolo 2 del decreto - legge 24 febbraio 2023, n. 13, convertito, con modificazioni, dalla legge 21 aprile 2023, n. 41. \n\n\n\n2. Per l'esercizio dei compiti assegnati, il Commissario straordinario resta in carica per fino al 31 dicembre 2026 e si avvale di una struttura di supporto posta alle sue dirette dipendenze, costituita con il decreto del Presidente del Consiglio dei ministri di cui al comma 1 e che opera sino alla data di cessazione dell'incarico del Commissario straordinario. Alla struttura di supporto \u00e8 assegnato un contingente massimo di personale pari a dodici unit\u00e0, di cui una di personale dirigenziale di livello generale, due di personale dirigenziale di livello non generale e nove di personale non dirigenziale, dipendenti di pubbliche amministrazioni centrali e di enti territoriali, previa intesa con le amministrazioni e con gli enti predetti, in possesso delle competenze e dei requisiti di professionalit\u00e0 richiesti per il perseguimento delle finalit\u00e0 e l'esercizio delle funzioni di cui al presente articolo, con esclusione del personale docente, educativo, amministrativo, tecnico e ausiliario delle istituzioni scolastiche.\nIl personale di cui al secondo periodo, ai sensi dell'articolo 17, comma 14, della legge 15 maggio 1997, n. 127, \u00e8 collocato fuori ruolo o in posizione di comando, distacco o altro analogo istituto o posizione previsti dai rispettivi ordinamenti, conservando lo stato giuridico e il trattamento economico fondamentale dell'amministrazione di appartenenza. Al personale non dirigenziale della struttura di supporto \u00e8 riconosciuto il trattamento economico accessorio, ivi compresa l'indennit\u00e0 di amministrazione, del personale non dirigenziale del Ministero del lavoro e delle politiche sociali e, con uno o pi\u00f9 provvedimenti del Commissario straordinario, pu\u00f2 essere riconosciuta la corresponsione di compensi per prestazioni di lavoro straordinario nel limite massimo di trenta ore mensili effettivamente svolte, oltre a quelle gi\u00e0 previste dai rispettivi ordinamenti e comunque nel rispetto della disciplina in materia di orario di lavoro, di cui al decreto legislativo 8 aprile 2003, n. 66. Il trattamento economico del personale collocato in posizione di comando o fuori ruolo o altro analogo istituto \u00e8 corrisposto secondo le modalit\u00e0 previste dall'articolo 70, comma 12, del decreto legislativo 30 marzo 2001, n. 165. Al personale dirigenziale di livello generale e non generale della struttura di supporto \u00e8 riconosciuta la retribuzione di parte variabile e di risultato in misura pari a quella riconosciuta rispettivamente ai dirigenti di livello generale e di livello non generale del Ministero del lavoro e delle politiche sociali. All'atto del collocamento fuori ruolo \u00e8 reso indisponibile, nella dotazione organica dell'amministrazione di provenienza, per tutta la durata del collocamento fuori ruolo, un numero di posti equivalente dal punto di vista finanziario. Con il provvedimento istitutivo della struttura di supporto sono determinate, nei limiti di quanto previsto dal comma 3, le specifiche dotazioni finanziarie e strumentali nonch\u00e9 quelle del personale, anche dirigenziale, di cui al secondo periodo del presente comma, necessarie al funzionamento della medesima struttura. Per l'esercizio delle proprie funzioni, il Commissario straordinario pu\u00f2 avvalersi, altres\u00ec, mediante apposite convenzioni e senza nuovi o maggiori oneri a carico della finanza pubblica delle strutture, anche periferiche, delle amministrazioni centrali dello Stato, dell'Agenzia del demanio, delle amministrazioni locali e degli enti territoriali.\nIl Commissario straordinario, per le finalit\u00e0 di cui al comma 1, pu\u00f2 altres\u00ec avvalersi di un numero massimo di cinque esperti di comprovata qualificazione professionale, nominati con proprio provvedimento, cui compete un compenso massimo annuo di euro 50.000 al lordo dei contributi previdenziali e degli oneri fiscali a carico dell'amministrazione per singolo incarico. Il compenso del Commissario straordinario \u00e8 determinato con il decreto di cui al comma 1 del presente articolo in misura non superiore a quella indicata all'articolo 15, comma 3, del decreto-legge 6 luglio 2011, n. 98, convertito, con modificazioni, dalla legge 15 luglio 2011, n. 111 con oneri a carico delle risorse di cui al comma 3 del presente articolo. Al conferimento dell'incarico di Commissario straordinario non si applicano le disposizioni di cui all'articolo 5, comma 9, del decreto-legge 6 luglio 2012, n. 95, convertito, con modificazioni, dalla legge 7 agosto 2012, n. 135, fermo restando quanto previsto dall'articolo 1, comma 489, della legge 27 dicembre 2013, n. 147, e dagli articoli 14, comma 3, e 14.1, comma 3, del decreto-legge 28 gennaio 2019, n. 4, convertito, con modificazioni, dalla legge 28 marzo 2019, n. 26. \n\n\n\n3. Fermo quanto previsto dall'articolo 12, comma 6, primo e secondo periodo, del decreto-legge n. 77 del 2021, e dall'articolo 1, comma 489, della legge 27 dicembre 2013, n. 147, agli oneri derivanti dal comma 2, pari ad euro 1.372.637 per l'anno 2024 ed a euro 1.647.164 per ciascuno degli anni 2025 e 2026, si provvede mediante corrispondente riduzione dello stanziamento del fondo speciale di parte corrente iscritto, ai fini del bilancio triennale 2024-2026, nell'ambito del programma \u00abFondi di riserva e speciali\u00bb della missione \u00abFondi da ripartire\u00bb dello stato di previsione del Ministero dell'economia e delle finanze per l'anno 2024, allo scopo parzialmente utilizzando l'accantonamento relativo al Ministero del lavoro e delle politiche sociali. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:38:24.302603"}
{"text": "\n\n\nArt. 8\nMisure per il rafforzamento della capacit\u00e0 amministrativa delle amministrazioni titolari delle misure PNRR e dei soggetti attuatori\n\n\n1. All'articolo 8, comma 5, del decreto-legge 24 febbraio 2023, n. 13, convertito, con modificazioni, dalla legge 21 aprile 2023, n. 41, dopo le parole: \u00abper gli anni dal 2023 al 2026,\u00bb sono inserite le seguenti: \u00able regioni,\u00bb. \n\n\n\n\n\n2. Al decreto-legge 9 giugno 2021, n. 80, convertito, con modificazioni, dalla legge 6 agosto 2021, n. 113, sono apportate le seguenti modificazioni: \n\na) all'articolo 7, comma 1, primo periodo, dopo le parole: \u00absuperiore a trentasei mesi,\u00bb sono inserite le seguenti: \u00abin deroga all'articolo 19 del decreto legislativo 15 giugno 2015, n. 81\u00bb; \n\nb) all'articolo 11, comma 1, al primo periodo, dopo le parole: \u00abanche per effetto di proroga\u00bb sono inserite le seguenti: \u00abin deroga all'articolo 19 del decreto legislativo 15 giugno 2015, n. 81\u00bb e, al terzo periodo, dopo le parole: \u00abanche per effetto di proroga\u00bb sono inserite le seguenti: \u00abin deroga all'articolo 19 del decreto legislativo 15 giugno 2015, n. 81\u00bb; \n\nc) all'articolo 13, comma 1, alinea, dopo le parole: \u00abprorogabile fino al 30 giugno 2026\u00bb sono inserite le seguenti: \u00abin deroga all'articolo 19 del decreto legislativo 15 giugno 2015, n. 81\u00bb. \n\n\n\n\n\n\n3. All'articolo 10 del decreto-legge 31 maggio 2021, n. 77, convertito, con modificazioni, dalla legge 29 luglio 2021, n. 108, sono apportate le seguenti modificazioni: \n\na) al comma 4, dopo le parole: \u00abgli enti locali,\u00bb \u00e8 inserita la seguente: \u00abanche\u00bb; \n\nb) al comma 6, dopo le parole: \u00abcon le risorse interne,\u00bb sono inserite le seguenti: \u00abivi compreso personale assunto mediante contratti di lavoro subordinato a tempo determinato ai sensi del comma 6-ter\u00bb; \n\nc) al comma 6-ter, al secondo periodo, dopo le parole: \u00abnon eccedente il 30 giugno 2026\u00bb sono inserite le seguenti: \u00abper i progetti del PNRR\u00bb e, al terzo periodo, dopo le parole: \u00abil progetto del PNRR\u00bb sono inserite le seguenti: \u00abovvero il progetto finanziato con le risorse nazionali o europee di cui al comma 1\u00bb. \n\n\n\n\n4. All'articolo 1 della legge 30 dicembre 2023, n. 213, dopo il comma 290, sono inseriti i seguenti: \n \u00ab290-bis. Per il supporto tecnico, i commissari straordinari di cui ai commi 289 e 290 possono avvalersi di un numero massimo di sette esperti o consulenti, scelti anche tra soggetti estranei alla pubblica amministrazione e anche in deroga a quanto previsto dall'articolo 7 del decreto legislativo 30 marzo 2001, n. 165, e dall'articolo 5, comma 9, del decreto-legge 6 luglio 2012, n. 95, convertito, con modificazioni, dalla legge 7 agosto 2012, n. 135, i cui oneri sono posti a carico dei quadri economici degli interventi da realizzare o completare nel limite della quota percentuale di cui ai commi 289 e 290. I compensi per il supporto tecnico prestato dai soggetti di cui al primo periodo sono definiti con provvedimento dei commissari straordinari di cui ai commi 289 e 290, nel limite massimo di 70.000 euro annui per ogni esperto o consulente. Resta fermo quanto previsto dall'articolo 1, comma 489, della legge 27 dicembre 2013, n. 147, e dagli articoli 14, comma 3, e 14.1, comma 3, del decreto-legge 28 gennaio 2019, n. 4, convertito, con modificazioni, dalla legge 28 marzo 2019, n. 26. \n 290-ter. L'erogazione dei fondi stanziati dall'articolo 1, comma 519, della legge 29 dicembre 2022, n. 197, \u00e8 regolata dalle procedure richiamate dall'articolo 3, comma 7-bis, del decreto-legge 14 aprile 2023, n. 39, convertito, con modificazioni, dalla legge 13 giugno 2023, n. 68. Il Commissario \u00e8 tenuto all'aggiornamento tempestivo e costante dei dati contenuti nei sistemi informativi del Dipartimento della Ragioneria generale dello Stato.\u00bb. \n\n\n\n5. All'articolo 1 della legge 29 dicembre 2022, n. 197, il comma 520 \u00e8 abrogato. \n\n\n\n6. All'articolo 9, comma 1-quinquies, del decreto-legge 24 giugno 2016, n. 113, convertito, con modificazioni, dalla legge 7 agosto 2016, n. 160, dopo il terzo periodo \u00e8 aggiunto, in fine, il seguente: \u00abIl divieto di cui al presente comma non si applica alle assunzioni a tempo indeterminato previste dall'articolo 19, comma 1, del decreto-legge 19 settembre 2023, n. 124, convertito, con modificazioni, dalla legge 13 novembre 2023, n. 162.\u00bb. \n\n\n\n7. All'articolo 26 del decreto-legge 30 aprile 2022, n. 36, convertito, con modificazioni, dalla legge 29 giugno 2022, n. 79, dopo il comma 2 \u00e8 inserito il seguente: \n \u00ab2-bis. La dotazione finanziaria del fondo di cui al comma 1 \u00e8 integrata di 1,5 milioni di euro per l'anno 2024. Agli oneri derivanti dalle disposizioni di cui al primo periodo, pari a 1,5 milioni di euro per l'anno 2024, si provvede: \n a) quanto a euro 1.270.000, mediante corrispondente riduzione dell'autorizzazione di spesa di cui all'articolo 34, comma 1, del decreto-legge 6 novembre 2021, n. 152 convertito, con modificazioni, dalla legge 29 dicembre 2021, n. 233; \n b) quanto a euro 230.000, mediante corrispondente riduzione dell'autorizzazione di spesa di cui all'articolo 34, comma 3, del decreto-legge 6 novembre 2021, n. 152 convertito, con modificazioni, con legge 29 dicembre 2021, n. 233.\u00bb. \n\n\n\n8. Ai fini del potenziamento e del rafforzamento delle competenze del Ministero dell'agricoltura, della sovranit\u00e0 alimentare e delle foreste in materia di analisi, di valutazione delle politiche pubbliche e di revisione della spesa, in coerenza con gli obiettivi del PNRR e delle disposizioni di cui all'articolo 1, commi da 891 a 893, della legge 29 dicembre 2022, n. 197, e nell'ottica di un progressivo efficientamento del processo di programmazione delle risorse finanziarie e degli investimenti a supporto delle scelte allocative, \u00e8 istituito, a decorrere dal 1\u00b0 luglio 2024, nell'ambito dell'Ufficio di Gabinetto del Ministro dell'agricoltura, della sovranit\u00e0 alimentare e delle foreste, in aggiunta all'attuale dotazione organica, un posto di funzione dirigenziale di livello generale, anche in deroga alle percentuali di cui all'articolo 19, comma 6, del decreto legislativo 30 marzo 2001, n. 165, con compiti di studio e di analisi in materia di valutazione delle politiche pubbliche e revisione della spesa, nonch\u00e9 per coadiuvare e supportare l'organo politico nelle funzioni strategiche di indirizzo e di coordinamento delle articolazioni ministeriali nel settore delle politiche di bilancio. \n\n\n\n9. Per lo svolgimento dei compiti di cui al comma 8, il direttore generale si avvale di personale indicato dalle articolazioni ministeriali interessate dai processi di revisione della spesa, con competenza in materia di bilancio pubblico, nonch\u00e9 di esperti in materia di analisi, valutazione delle politiche pubbliche e revisione della spesa, anche attraverso convenzioni con universit\u00e0 e istituti di formazione, mediante utilizzo delle risorse di cui all'articolo 1, comma 891, della legge n. 197 del 2022, ripartite a favore del Ministero dell'agricoltura, della sovranit\u00e0 alimentare e delle foreste, secondo le modalit\u00e0 e nei limiti previsti dal medesimo articolo 1, comma 891, lettere a) e b), della medesima legge n. 197 del 2022 con riferimento alla destinazione delle citate risorse per assunzioni di personale non dirigenziale a tempo indeterminato e al conferimento di incarichi a esperti in materia di analisi, valutazione delle politiche pubbliche e revisione della spesa, nonch\u00e9 a convenzioni con universit\u00e0 e istituti di formazione. \n\n\n\n10. Per le finalit\u00e0 di cui al comma 8, \u00e8 autorizzata la spesa di euro 141.233 per l'anno 2024 e di euro 282.466 annui a decorrere dall'anno 2025, cui si provvede mediante corrispondente riduzione dello stanziamento del Fondo speciale di parte corrente iscritto, ai fini del bilancio triennale 2024-2026, nell'ambito del programma \u00abFondi di riserva e speciali\u00bb della Missione \u00abFondi da ripartire\u00bb dello stato di previsione del Ministero dell'economia e delle finanze per l'anno 2024, allo scopo parzialmente utilizzando l'accantonamento relativo al Ministero dell'agricoltura, della sovranit\u00e0 alimentare e delle foreste. \n\n\n\n11. La dotazione del Fondo per l'attuazione degli interventi del PNRR di competenza del Ministero dell'agricoltura, della sovranit\u00e0 alimentare e delle foreste, di cui all'articolo 10 del decreto-legge 6 novembre 2021, n. 152, convertito, con modificazioni, dalla legge 29 dicembre 2021, n. 233, \u00e8 incrementata di euro 3 milioni per ciascuno degli anni 2024, 2025 e 2026, al fine di consentire l'attuazione degli interventi programmati nei tempi previsti. Agli oneri derivanti dal presente comma, si provvede mediante corrispondente riduzione dello stanziamento del fondo speciale di parte corrente iscritto, ai fini del bilancio triennale 2024-2026, nell'ambito del programma \u00abFondi di riserva e speciali\u00bb della Missione \u00abFondi da ripartire\u00bb dello stato di previsione del Ministero dell'economia e delle finanze per l'anno 2024, allo scopo parzialmente utilizzando l'accantonamento del Ministero dell'agricoltura, della sovranit\u00e0 alimentare e delle foreste. \n\n\n\n12. Al fine di garantire l'urgente copertura di fabbisogno di personale di ruolo necessario per accelerare il processo di rafforzamento delle proprie capacit\u00e0, valorizzando la specifica professionalit\u00e0 acquisita dal personale di livello non dirigenziale assunto con rapporto di lavoro subordinato a tempo determinato attraverso procedura selettiva pubblica ai sensi dell'articolo 12, comma 2, lettera b), del decreto-legge 14 giugno 2021, n. 82, convertito, con modificazioni, dalla legge 4 agosto 2021, n. 109, anche per lo svolgimento delle progettualit\u00e0 previste dalla misura 1.5 del PNRR, l'Agenzia per la cybersicurezza nazionale pu\u00f2 procedere all'indizione, nell'anno 2024 e nei limiti dei posti disponibili della vigente dotazione organica, di procedure selettive finalizzate alla stabilizzazione nei propri ruoli del predetto personale, che abbia conseguito una valutazione eccellente del servizio prestato e che abbia prestato servizio continuativo per almeno quindici mesi presso l'Agenzia per la cybersicurezza nazionale entro il termine previsto per la presentazione delle domande di partecipazione alla procedura selettiva. All'esito delle procedure di cui al primo periodo, l'Agenzia per la cybersicurezza nazionale procede agli inquadramenti nel ruolo di cui all'articolo 12, comma 2, lettera a), del decreto-legge n. 82 del 2021, del personale che abbia superato le prove selettive. Tale inquadramento costituisce nuovo titolo di assunzione, con conseguente determinazione del segmento professionale e del livello economico secondo quanto indicato nell'avviso delle procedure selettive. Le assunzioni di personale di cui al presente comma sono effettuate a valere sulle facolt\u00e0 assunzionali dell'Agenzia per la cybersicurezza nazionale disponibili a legislazione vigente. \n\n\n\n13. Per le medesime finalit\u00e0 di cui al comma 12, fino al 31 dicembre 2026, il termine previsto dall'articolo 12, comma 3-bis, del decreto-legge n. 82 del 2021, \u00e8 ridotto a un anno. \n\n\n\n14. Al fine di consentire il raggiungimento degli obiettivi connessi all'attuazione del PNRR, anche mediante l'omogeneizzazione del trattamento economico accessorio del personale dell'Avvocatura dello Stato a quello del personale del comparto funzioni centrali, la consistenza del fondo risorse decentrate del personale delle aree di cui al contratto collettivo nazionale di lavoro relativo al personale del comparto funzioni centrali per il triennio 2019-2021 dell'Avvocatura dello Stato, \u00e8 incrementato di 1,5 milioni di euro annui a decorrere dall'anno 2024. Alla copertura degli oneri derivanti dall'attuazione del presente comma, pari a 1,5 milioni di euro annui a decorrere dall'anno 2024, si provvede mediante corrispondente riduzione del Fondo di cui all'articolo 1, comma 199, della legge 23 dicembre 2014, n. 190. \n\n\n\n15. Al fine del potenziamento delle competenze del Ministero della salute in materia di analisi, valutazione delle politiche pubbliche e di revisione della spesa, anche in coerenza con gli specifici obiettivi del PNRR, a decorrere dal 1\u00b0 giugno 2024, la dotazione organica di cui al decreto del Presidente del Consiglio dei ministri 30 ottobre 2023, n. 196, \u00e8 incrementata di un posto di funzione dirigenziale di livello generale nell'ambito dell'Ufficio di Gabinetto del Ministro con compiti di consulenza e ricerca nell'ambito di analisi, valutazione delle politiche pubbliche e revisione della spesa in materia sanitaria, nonch\u00e9 per coadiuvare e supportare l'organo politico nelle funzioni strategiche di indirizzo e di coordinamento delle articolazioni ministeriali nel settore delle politiche di bilancio. Per lo svolgimento dei compiti di cui al presente comma, il dirigente generale pu\u00f2 avvalersi del personale del Ministero della salute competente in materia di analisi, valutazione delle politiche pubbliche e revisione della spesa in materia sanitaria. \n\n\n\n16. Agli oneri derivanti dal comma 15, pari a euro 178.596 per l'anno 2024 e a euro 306.164 annui a decorrere dal 2025, si provvede, quanto all'anno 2024, mediante corrispondente riduzione del fondo di parte corrente di cui al comma 5 dell'articolo 34-ter della legge 31 dicembre 2009, n. 196, iscritto nello stato di previsione della spesa del Ministero della salute per il triennio 2024-2026 e, a decorrere dall'anno 2025, mediante corrispondente riduzione delle proiezioni dello stanziamento del Fondo speciale di parte corrente iscritto, ai fini del bilancio triennale 2024-2026, nell'ambito del programma \u00abFondi di riserva e speciali\u00bb della missione \u00abFondi da ripartire\u00bb dello stato di previsione del Ministero dell'economia e delle finanze per l'anno 2024, allo scopo parzialmente utilizzando l'accantonamento relativo al Ministero della salute. \n\n\n\n17. Al fine di completare e accelerare la migrazione dei sistemi informativi del Ministero del turismo verso i servizi cloud del Polo strategico nazionale di cui all'articolo 33-septies del decreto-legge 18 ottobre 2012, n. 179, convertito, con modificazioni, dalla legge 17 dicembre 2012, n. 221, e all'articolo 35 del decreto-legge 6 luglio 2020, n. 76, convertito, con modificazioni, dalla legge 11 settembre 2020, n. 120, nell'ambito dell'investimento 1.1. \u00abInfrastrutture digitali\u00bb della Missione 1, componente 1 \u00abMigrazione al PSN - PAC pilota\u00bb del PNRR, di completare e accelerare la realizzazione degli investimenti di cui alla Missione 1, Componente 3 \u00abTurismo e Cultura\u00bb del PNRR e, in particolare, dell'investimento 4.1. \u00abTourism Digital Hub\u00bb e dei servizi informatici connessi all'attuazione della riforma 4.1. della professione di guida turistica di cui alla legge 13 dicembre 2023, n. 190, nonch\u00e9 di garantire la sicurezza, la continuit\u00e0 e lo sviluppo del sistema informatico e di assicurare l'interoperabilit\u00e0 e il consolidamento delle infrastrutture, il Ministero del turismo pu\u00f2 ricorrere a societ\u00e0 direttamente o indirettamente controllate dallo Stato operanti nel settore dei servizi informatici. \n\n\n\n18. Al fine di ottimizzare l'utilizzo delle risorse umane e strumentali per il rafforzamento della capacit\u00e0 amministrativa per il raggiungimento degli obiettivi PNRR, all'articolo 7, comma 1, del decreto legislativo 19 maggio 2000, n. 139, le parole: \u00abcon almeno nove anni\u00bb sono sostituite dalle seguenti: \u00abcon almeno otto anni\u00bb, nonch\u00e9, in deroga a quanto previsto dall'articolo 17, comma 14, della legge 15 maggio 1997, n. 127, il personale di qualifica dirigenziale e non dirigenziale appartenente ai ruoli dell'Amministrazione civile dell'interno, Area e Comparto Funzioni centrali, non pu\u00f2 essere comandato, distaccato o assegnato presso altre pubbliche amministrazioni sino al 31 dicembre 2025. Il predetto divieto non si applica ai comandi, ai distacchi e alle assegnazioni in corso, nonch\u00e9 a quelli presso gli organi costituzionali. \n\n\n\n19. All'articolo 1, comma 685, secondo periodo, della legge 27 dicembre 2017, n. 205, le parole: \u00abe di 5,5 milioni di euro annui a decorrere dall'anno 2023\u00bb sono sostituite dalle seguenti: \u00ab, di 5,5 milioni di euro per l'anno 2023 e di 5,9 milioni di euro annui a decorrere dall'anno 2024\u00bb. Ai relativi oneri, pari a 400.000 euro annui a decorrere dall'anno 2024, si provvede mediante corrispondente riduzione del fondo di cui all'articolo 10, comma 5, del decreto-legge 29 novembre 2004, n. 282, convertito, con modificazioni, dalla legge 27 dicembre 2004, n. 307. \n\n\n\n20. Nei limiti delle risorse disponibili a legislazione vigente, con uno o pi\u00f9 decreti del Ragioniere generale dello Stato sono individuati e disciplinati, nelle modalit\u00e0 di attuazione, gli interventi di competenza del Ministero dell'economia e delle finanze - Dipartimento della Ragioneria generale dello Stato, previsti dalla delibera CIPESS del 22 dicembre 2021, n. 78, pubblicata nella Gazzetta Ufficiale del 22 aprile 2022, n. 94, e finalizzati all'attivazione di adeguati sistemi di controllo dei programmi 2021-2027, in coerenza con le previsioni di cui agli articoli 77, 78, 79 e 80 del regolamento (UE) n. 2021/1060 del Parlamento europeo e del Consiglio, del 24 giugno 2021. I predetti interventi possono riguardare azioni rivolte ad assicurare continuit\u00e0 alle attivit\u00e0 di supporto alle autorit\u00e0 di audit dei programmi cofinanziati dai fondi europei della politica di coesione per la programmazione 2021-2027 e di altri strumenti adottati dall'Unione europea per i quali occorre garantire una funzione di audit indipendente, nonch\u00e9 misure di rafforzamento della capacit\u00e0 amministrativa e tecnica per le attivit\u00e0 di monitoraggio e di controllo della spesa degli interventi finanziati con risorse europee, ivi compreso il connesso adeguamento degli strumenti informatici e la messa in opera di interventi specifici di assistenza tecnica. \n\n\n\n21. Per le finalit\u00e0 di cui all'articolo 57, comma 3, del decreto-legge 14 agosto 2020, n. 104, convertito, con modificazioni, dalla legge 13 ottobre 2020, n. 126, il fondo di cui al comma 3-bis del citato articolo 57 \u00e8 incrementato di ulteriori 2,5 milioni di euro annui a decorrere dall'anno 2024. \n\n\n\n\n\n22. All'onere derivante dal comma 21, pari a 2,5 milioni di euro annui a decorrere dall'anno 2024 si provvede: \n\na) quanto a 1,2 milioni di euro mediante corrispondente riduzione del fondo di cui all'articolo 1, comma 200, della legge 23 dicembre 2014, n. 190; \n\nb) quanto a 1,3 milioni di euro mediante utilizzo di quota parte delle risorse rinvenienti dall'abrogazione dell'articolo 13-ter, comma 2, del decreto-legge 26 ottobre 2019, n. 124, convertito, con modificazioni, dalla legge 19 dicembre 2019, n. 157, di cui all'articolo 45, comma 1, del presente decreto. \n\n\n\n\n23. Le disposizioni di cui all'articolo 3, comma 19, della legge 24 dicembre 2003, n. 350 non si applicano agli interventi di cui all'articolo 6 della legge regionale della regione Lombardia 7 agosto 2023, n. 2, qualora, al momento dell'adozione da parte della Giunta regionale dell'atto di cui al comma 4 del medesimo articolo 6, la societ\u00e0 indicata al comma 1 del citato articolo 6 abbia perdite, anche ultrannuali, assorbite in un piano economico finanziario approvato dall'Autorit\u00e0 competente e l'apporto di capitale del socio pubblico sia effettuato per importi superiori alle perdite cumulate e preveda una redditivit\u00e0 adeguata superiore a quella dei Titoli di Stato nazionali a lungo termine. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:38:28.411409"}
{"text": "\n\n\nArt. 9\n Misure per il rafforzamento dell'attivit\u00e0 di supporto \n in favore degli enti locali\n\n\n1. Al fine di rendere maggiormente efficace il monitoraggio su base territoriale degli interventi del PNRR, di favorire le sinergie tra le diverse amministrazioni e i soggetti attuatori operanti nel medesimo territorio, nonch\u00e9 di migliorare l'attivit\u00e0 di supporto in favore degli enti territoriali anche promuovendo le migliori prassi, presso ciascuna prefettura - ufficio territoriale di Governo \u00e8 istituita una cabina di coordinamento, presieduta dal prefetto o da un suo delegato, per la definizione del piano di azione per l'efficace attuazione dei programmi e degli interventi previsti dal PNRR in ambito provinciale. Alla cabina di coordinamento partecipano il Presidente della provincia o il sindaco della citt\u00e0 metropolitana o loro delegati, un rappresentante della regione o della provincia autonoma, un rappresentante della Ragioneria Generale dello Stato, una rappresentanza dei sindaci dei Comuni titolari di interventi PNRR o loro delegati e i rappresentanti delle Amministrazioni centrali titolari dei programmi e degli interventi previsti dal PNRR da attuare in ambito provinciale, di volta in volta interessati. Possono essere chiamati a partecipare anche altri soggetti pubblici interessati. La cabina di coordinamento di cui al presente comma esercita, altres\u00ec, i compiti di monitoraggio attribuiti al prefetto dall'articolo 55, comma 1, lettera a), numero 1-bis, del decreto-legge 31 maggio 2021, n. 77, convertito, con modificazioni, dalla legge 29 luglio 2021, n. 108 e la partecipazione del rappresentante del Ministero dell'istruzione e del merito alla medesima cabina \u00e8 prevista solo in caso di criticit\u00e0 rilevate nell'ambito del citato monitoraggio. Entro sessanta giorni dalla data di entrata in vigore del presente decreto, la Struttura di missione PNRR di cui all'articolo 2 del decreto-legge 24 febbraio 2023, n. 13, convertito, con modificazioni, dalla legge 21 aprile 2023, n. 41, d'intesa con la Ragioneria generale dello Stato - Ispettorato generale per il PNRR e il Dipartimento per gli affari interni e territoriali del Ministero dell'interno, emana apposite linee guida per la predisposizione del piano di azione, per il monitoraggio della sua attuazione e l'eventuale adeguamento. \n\n\n\n2. Il piano di azione e gli esiti del monitoraggio sono comunicati dal prefetto alla Struttura di missione PNRR di cui all'articolo 2 del decreto-legge 24 febbraio 2023, n. 13, convertito, con modificazioni, dalla legge 21 aprile 2023, n. 41, nonch\u00e9 alla Ragioneria generale dello Stato - Ispettorato generale per il PNRR, anche ai fini dell'assunzione delle iniziative di cui all'articolo 12 ovvero all'articolo 13 del decreto-legge n. 77 del 2021. Ove ritenuto strettamente indispensabile per la risoluzione di specifiche criticit\u00e0 attuative rilevate in sede di monitoraggio e suscettibili di compromettere il raggiungimento degli obiettivi previsti dal PNRR, la Struttura di missione PNRR, d'intesa con la Ragioneria generale dello Stato - Ispettorato generale per il PNRR, pu\u00f2 proporre alla Cabina di regia PNRR di cui all'articolo 2 del decreto-legge n. 77 del 2021 la costituzione di specifici nuclei, composti da personale messo a disposizione dalle pubbliche amministrazioni di cui all'articolo 1, comma 2, del decreto legislativo 30 marzo 2001, n. 165 operanti nel territorio di riferimento del piano di azione, nonch\u00e9 dal personale dei soggetti incaricati del supporto tecnico-operativo all'attuazione dei progetti PNRR, ivi compresi quelli di cui all'articolo 10 del citato decreto-legge n. 77 del 2021. \n\n\n\n3. Restano ferme le attivit\u00e0 di collaborazione e supporto alle amministrazioni locali titolari di interventi del PNRR previste dall'articolo 12, commi 1-sexies e 1-septies, del decreto-legge 16 giugno 2022, n. 68, convertito, con modificazioni, dalla legge 5 agosto 2022, n. 108. \n\n\n\n4. La partecipazione alle riunioni della cabina di coordinamento di cui al comma 1 non d\u00e0 diritto alla corresponsione di compensi, indennit\u00e0, gettoni di presenza, rimborsi spese o altri emolumenti comunque denominati. Le amministrazioni interessate provvedono all'attuazione di quanto previsto ai commi 1 e 2 nei limiti delle risorse umane, strumentali e finanziarie disponibili a legislazione vigente e comunque senza nuovi o maggiori oneri a carico della finanza pubblica. \n\n\n\n5. Al fine di far fronte alle perduranti esigenze connesse alla proroga dello stato di emergenza disposta dall'articolo 1, comma 390, della legge 30 dicembre 2023, n. 213, \u00e8 autorizzata fino al 31 dicembre 2024 la prosecuzione dei progetti di accoglienza prioritariamente dedicati ai profughi provenienti dall'Ucraina nel Sistema di accoglienza e integrazione di cui all'articolo 1-sexies del decreto-legge 30 dicembre 1989, n. 416, convertito, con modificazioni, dalla legge 28 febbraio 1990, n. 39. A tal fine, il Fondo nazionale per le politiche e i servizi dell'asilo di cui all'articolo 1-septies del decreto-legge 30 dicembre 1989, n. 416, convertito, con modificazioni, dalla legge 28 febbraio 1990, n. 39 \u00e8 incrementato, per l'anno 2024, di euro 26.200.000. Ai conseguenti oneri, pari a 26.200.000 euro per l'anno 2024, si provvede mediante corrispondente riduzione delle risorse del Fondo per le emergenze nazionali di cui all'articolo 44 del decreto legislativo 2 gennaio 2018, n. 1. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:38:32.513926"}
{"text": "\n\n\nArt. 10\nContributo del Consiglio nazionale dell'economia e del lavoro all'attuazione del PNRR\n\n\n1. Al fine di rafforzare ulteriormente la cooperazione con il partenariato economico e sociale nell'attivit\u00e0 di monitoraggio e di attuazione del PNRR, all'articolo 2, comma 3-bis, primo periodo, del decreto-legge 31 maggio 2021, n. 77, convertito, con modificazioni, dalla legge 29 luglio 2021, n. 108, dopo le parole: \u00aballe sedute della cabina di regia partecipano\u00bb sono inserite le seguenti: \u00abil Presidente del Consiglio nazionale dell'economia e del lavoro,\u00bb. \n\n\n\n\n\n2. Per le medesime finalit\u00e0 di cui al comma 1, nonch\u00e9 per favorire il contributo del Consiglio nazionale dell'economia e del lavoro alla piena implementazione del PNRR, alla legge 30 dicembre 1986, n. 936, sono apportate le seguenti modificazioni: \n\na) all'articolo 8-bis, le parole: \u00abspettanti agli esperti di cui al comma 1, lettera a), dell'articolo 2 della legge 30 dicembre 1986, n. 936,\u00bb sono soppresse; \n\nb) all'articolo 19, comma 3, dopo le parole: \u00abcon enti pubblici\u00bb sono inserite le seguenti: \u00ab, nonch\u00e9 con enti del terzo settore (ETS), istituti, fondazioni e societ\u00e0 di ricerche, in conformit\u00e0 e con le modalit\u00e0 previste dalla normativa vigente in materia di contratti pubblici\u00bb. \n\n\n\n\n\n\n3. Al fine di concorrere al potenziamento in risorse umane e tecnologiche dell'archivio nazionale dei contratti collettivi di lavoro di cui all'articolo 17 della legge n. 936 del 1986: \n\na) la dotazione organica del Consiglio nazionale della economia e del lavoro di cui alla tabella 1 del decreto del Presidente del Consiglio dei ministri del 13 gennaio 2014, pubblicato nella Gazzetta Ufficiale n. 94 del 23 aprile 2014, \u00e8 incrementata di una unit\u00e0 di dirigenziale di livello generale e di una unit\u00e0 dirigenziale di livello non generale. In sede di prima applicazione \u00e8 consentito il conferimento di tali incarichi dirigenziali in deroga alle percentuali di cui all'articolo 19, comma 6, del decreto legislativo 30 marzo 2001, n. 165, e comunque nel limite massimo di una unit\u00e0; \n\nb) in aggiunta alle facolt\u00e0 assunzionali previste a legislazione vigente e in deroga a quanto previsto dall'articolo 35, comma 4, del decreto legislativo n. 165 del 2001, il Consiglio nazionale dell'economia e del lavoro \u00e8 autorizzato ad assumere con contratto di lavoro subordinato a tempo indeterminato nel triennio 2024-2026, nei limiti della dotazione organica vigente, una unit\u00e0 dirigenziale di livello non generale, otto unit\u00e0 da inquadrare nel livello iniziale dell'area dei funzionari e sette unit\u00e0 da inquadrare nel livello iniziale dell'area degli assistenti. Le predette unit\u00e0 sono reclutate mediante nuove procedure concorsuali, scorrimento di vigenti graduatorie di concorsi pubblici o attivazione di procedure di mobilit\u00e0 volontaria, ai sensi dell'articolo 30 del decreto legislativo n. 165 del 2001; \n\nc) all'articolo 51, comma 2, del decreto-legge 26 ottobre 2019, n. 124, convertito, con modificazioni, dalla legge 19 dicembre 2019, n. 157, dopo la lettera f-sexies) \u00e8 aggiunta la seguente:\n\u00abf-septies) Consiglio nazionale dell'economia e del lavoro\u00bb. \n\n\n\n\n4. Ai fini del conferimento degli incarichi di cui agli articoli 2 e 5 della legge n. 936 del 1986 non trovano applicazione le previsioni di cui all'articolo 5, comma 9, del decreto-legge 6 luglio 2012, n. 95, convertito, con modificazioni, dalla legge 7 agosto 2012, n. 135, fermo restando quanto previsto dall'articolo 1, comma 489, della legge 27 dicembre 2013, n. 147, e dagli articoli 14, comma 3, e 14.1, comma 3, del decreto-legge 28 gennaio 2019, n. 4, convertito, con modificazioni, dalla legge 28 marzo 2019, n. 26. \n\n\n\n5. Agli oneri derivanti dall'attuazione delle disposizioni di cui al presente articolo, pari ad euro 338.691 per l'anno 2024 e ad euro 1.176.053 annui a decorrere dall'anno 2025, si provvede nei limiti dei trasferimenti annualmente assegnati al Consiglio nazionale della economia e del lavoro e iscritti in apposito capitolo dello stato di previsione della spesa del Ministero dell'economia e delle finanze ai sensi dell'articolo 21, comma 1, della legge n. 936 del 1986. Alla compensazione dei relativi effetti finanziari, in termini di fabbisogno e di indebitamento netto, pari a euro 201.101 per l'anno 2024 e euro 617.792 annui a decorrere dall'anno 2025, si provvede mediante corrispondente riduzione del fondo per la compensazione degli effetti finanziari non previsti a legislazione vigente conseguenti all'attualizzazione di contributi pluriennali, di cui all'articolo 6, comma 2, del decreto-legge 7 ottobre 2008, n. 154, convertito, con modificazioni, dalla legge 4 dicembre 2008, n. 189. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:38:36.614370"}
{"text": "\n\n\nArt. 11\n Procedure di gestione finanziaria delle risorse del PNRR\n\n\n1. Al fine di consentire la tempestiva attuazione degli interventi del PNRR, come modificato in esito alla decisone del Consiglio ECOFIN dell'8 dicembre 2023, e il conseguimento dei relativi obiettivi entro i termini di scadenza previsti, la misura delle anticipazioni iniziali erogabili in favore dei soggetti attuatori \u00e8 di norma pari al 30 per cento del contributo assegnato, ferme restando le eventuali maggiori percentuali previste da specifiche disposizioni di legge. \n\n\n\n2. La Ragioneria generale dello Stato - Ispettorato generale per il PNRR provvede a rendere disponibile, a valere sulle risorse del Fondo di rotazione per l'attuazione del Next Generation EU-Italia di cui all'articolo 1, comma 1037, della legge 30 dicembre 2020, n. 178, in favore delle amministrazioni centrali di cui all'articolo 1, comma 4, lettera l), del decreto-legge 31 maggio 2021, n. 77, convertito, con modificazioni, dalla legge 29 luglio 2021, n. 108, un'anticipazione pari di norma al 30 per cento dell'importo assegnato all'intervento e, comunque, nel limite della disponibilit\u00e0 di cassa esistente.\nResta fermo l'obbligo per l'amministrazione centrale di attestare, ai fini del riconoscimento dell'anticipazione di cui al primo periodo, l'avvio dell'operativit\u00e0 dell'intervento ovvero l'avvio delle procedure propedeutiche alla fase di operativit\u00e0. \n\n\n\n3. Le amministrazioni titolari di interventi non pi\u00f9 finanziati a valere sulle risorse del PNRR, come modificato in esito alla decisione del Consiglio ECOFIN dell'8 dicembre 2023 provvedono al recupero delle somme eventualmente gi\u00e0 erogate a favore dei medesimi interventi e a versarle, tempestivamente, negli appositi conti di tesoreria di cui all'articolo 1, comma 1038, della legge 30 dicembre 2020, n. 178. Il Ministero dell'economia e delle finanze-Dipartimento della Ragioneria generale dello Stato pu\u00f2 autorizzare le operazioni di cui al primo periodo anche mediante compensazioni finanziarie con le corrispondenti risorse nazionali individuate a copertura degli interventi medesimi al fine di assicurarne la realizzazione. Per le misure di cui all'articolo 1, comma 5, del presente decreto, il versamento ai suddetti conti di tesoreria \u00e8 effettuato dalle amministrazioni titolari a valere sulle risorse autorizzate dal medesimo articolo 1, comma 5. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:38:40.716861"}
{"text": "\n\n\nArt. 12\nUlteriori misure di semplificazione in materia di affidamento dei contratti pubblici PNRR e in materia di procedimenti amministrativi\n\n\n1. Al fine di assicurare l'attuazione degli interventi, caratterizzati da un maggiore livello di avanzamento, non pi\u00f9 finanziati in tutto o in parte a valere sulle risorse del PNRR, in applicazione della decisione del Consiglio ECOFIN dell'8 dicembre 2023, alle relative procedure di affidamento ed ai contratti i cui bandi o avvisi risultino gi\u00e0 pubblicati alla data di entrata in vigore del presente decreto, nonch\u00e9, laddove non sia prevista la pubblicazione di bandi o avvisi, alle procedure ed ai contratti in cui, alla suddetta data, siano gi\u00e0 stati inviati gli inviti a presentare le offerte, continuano ad applicarsi le disposizioni di cui al decreto-legge 31 maggio 2021, n. 77, convertito, con modificazioni, dalla legge 29 luglio 2021, n. 108, al decreto-legge 24 febbraio 2023, n. 13, convertito, con modificazioni, dalla legge 21 aprile 2023, n. 41, nonch\u00e9 le specifiche disposizioni legislative finalizzate a semplificare e agevolare la realizzazione degli obiettivi stabiliti dal PNRR, senza nuovi o maggiori oneri per la finanza pubblica e nel rispetto, per quanto riguarda le norme in materia di personale, dei relativi limiti temporali. Le disposizioni di cui al primo periodo si applicano esclusivamente alle procedure di affidamento di lavori ovvero di affidamento congiunto di progettazione ed esecuzione dei lavori e ai relativi contratti. \n\n\n\n2. In relazione agli interventi di cui all'Allegato IV al decreto-legge n. 77 del 2021, non pi\u00f9 finanziati in tutto o in parte a valere sulle risorse del PNRR in applicazione della decisione del Consiglio ECOFIN dell'8 dicembre 2023, le disposizioni di cui al medesimo decreto-legge n. 77 del 2021 e al decreto-legge n. 13 del 2023, nonch\u00e9 le specifiche disposizioni legislative finalizzate a semplificare e agevolare la realizzazione degli obiettivi stabiliti dal PNRR, continuano ad applicarsi ai procedimenti in corso, senza nuovi o maggiori oneri per la finanza pubblica e nel rispetto, per quanto riguarda le norme in materia di personale, dei relativi limiti temporali. A tal fine, per procedimenti in corso si intendono le procedure per le quali \u00e8 stato formalizzato l'incarico di progettazione alla data di entrata in vigore del presente decreto. \n\n\n\n3. Nel limite delle risorse stanziate a legislazione vigente e senza nuovi o maggiori oneri a carico della finanza pubblica, anche in relazione agli interventi non pi\u00f9 finanziati in tutto o in parte a valere sulle risorse del PNRR in applicazione della decisione del Consiglio ECOFIN dell'8 dicembre 2023, continuano ad applicarsi le disposizioni relative al rafforzamento e al supporto della capacit\u00e0 amministrativa, al reclutamento di personale e al conferimento di incarichi, nonch\u00e9 alle semplificazioni dei procedimenti amministrativi e contabili, contenute nel decreto-legge 31 maggio 2021, n. 77, convertito, con modificazioni, dalla legge 29 luglio 2021, n. 108, nel decreto-legge 9 giugno 2021, n. 80, convertito, con modificazioni, dalla legge 6 agosto 2021, n. 113, nel decreto-legge 6 novembre 2021, n. 152, convertito, con modificazioni, dalla legge 29 dicembre 2021, n. 233, nel decreto-legge 24 febbraio 2023, n. 13, convertito, con modificazioni, dalla legge 21 aprile 2023, n. 41, nonch\u00e9 le ulteriori specifiche disposizioni legislative finalizzate ad agevolare il conseguimento degli obiettivi stabiliti dal PNRR, nel rispetto, per quanto riguarda le norme in materia di personale, dei relativi limiti temporali. \n\n\n\n4. Per gli adempimenti di monitoraggio, rendicontazione e controllo degli interventi di cui ai commi 1, 2 e 3, le amministrazioni titolari ed i soggetti attuatori utilizzano le funzionalit\u00e0 del sistema informatico di cui all'articolo 1, comma 1043, della legge 30 dicembre 2020, n. 178. Per gli interventi interamente definanziati dal PNRR, le amministrazioni titolari definiscono, laddove possibile, procedure semplificate di rendicontazione e controllo, fermo restando l'utilizzo del sistema informatico di cui al primo periodo. \n\n\n\n5. Per gli interventi non pi\u00f9 finanziati a valere sulle risorse del PNRR in applicazione della decisione del Consiglio Ecofin dell'8 dicembre 2023 e del PNC, restano confermate le assegnazioni per l'incremento prezzi dei materiali a valere sul \u00abFondo per l'avvio di opere indifferibili\u00bb di cui all'articolo 26, comma 7, primo periodo, del decreto-legge 17 maggio 2022, n. 50, convertito, con modificazioni, dalla legge 15 luglio 2022, n. 91, purch\u00e9 detti interventi siano integralmente finanziati a valere su risorse a carico delle amministrazioni pubbliche di cui all'articolo 1, comma 2, del decreto legislativo 30 marzo 2001, n. 165, sulla base delle indicazioni fornite da parte delle amministrazioni titolari dei medesimi interventi con le modalit\u00e0 e nei termini stabiliti dal Ministero dell'economia e delle finanze - Dipartimento della Ragioneria generale dello Stato, e siano aggiornati i cronoprogrammi prevedendo l'ultimazione dell'intervento in coerenza con l'articolazione temporale degli stanziamenti di bilancio. Alla ricognizione degli interventi di cui al presente comma ed all'aggiornamento dei cronoprogrammi si provvede con le procedure previste dai decreti ministeriali adottati ai sensi dell'articolo 26, comma 7-bis, del citato decreto-legge n. 50 del 2022 e dell'articolo 1, comma 377, della legge 29 dicembre 2022, n. 197. \n\n\n\n\n\n6. All'articolo 13, comma 1, del decreto-legge 16 luglio 2020, n. 76, convertito, con modificazioni, dalla legge 11 settembre 2020, n. 120, sono apportate le seguenti modificazioni: \n\na) all'alinea, le parole: \u00abFino al 30 giugno 2024\u00bb sono sostituite dalle seguenti: \u00abFino al 31 dicembre 2024\u00bb; \n\nb) alla lettera b), le parole: \u00abentro trenta giorni\u00bb sono sostituite dalle seguenti: \u00abentro quindici giorni\u00bb. \n\n\n\n\n7. Le disposizioni di cui all'articolo 13 del decreto-legge n. 76 del 2020, come modificate dal comma 6, si applicano, se pi\u00f9 favorevoli, anche alle conferenze di servizi decisorie da espletarsi, secondo le modalit\u00e0 di cui all'articolo 14-bis della legge 7 agosto 1990, n. 241, previste dal decreto-legge 31 maggio 2021, n. 77, convertito, con modificazioni, dalla legge n. 108 del 2021, dal decreto-legge 24 febbraio 2023, n. 13, convertito, con modificazioni, dalla legge 21 aprile 2023, n. 41, nonch\u00e9 dalle specifiche disposizioni legislative finalizzate a semplificare e agevolare la realizzazione degli obiettivi stabiliti dal PNRR, e dal PNC. \n\n\n\n8. Fermo restando quanto previsto dall'articolo 17 della legge 12 marzo 1999, n. 68, e dall'articolo 46 del decreto legislativo 11 aprile 2006, n. 198, con riguardo agli investimenti ovvero agli interventi avviati a far data dal 1\u00b0 febbraio 2020 ed ammessi a finanziamento, in tutto o in parte, a valere sulle risorse del PNRR, le disposizioni di cui agli articoli 47 e 50, comma 4, del decreto-legge n. 77 del 2021 si applicano con riferimento alle procedure afferenti ai settori speciali di cui al capo I del titolo VI della parte II del decreto legislativo 18 aprile 2016, n. 50 ovvero al libro III del codice dei contratti pubblici, di cui al decreto legislativo 31 marzo 2023, n. 36, esclusivamente a quelle avviate successivamente alla data di comunicazione della concessione del finanziamento. Qualora gli investimenti o gli interventi di cui al primo periodo abbiano gi\u00e0 beneficiato di contributi o di finanziamenti diversi dal PNRR, fermo restando quanto previsto dall'articolo 17 della legge 12 marzo 1999, n. 68, e dall'articolo 46 del decreto legislativo 11 aprile 2006, n. 198, le disposizioni di cui al primo periodo si applicano alle sole procedure avviate successivamente alla data di comunicazione della concessione del finanziamento a valere, in tutto o in parte, sulle risorse del PNRR. \n\n\n\n9. Al fine di consentire la tempestiva realizzazione degli interventi indicati nel PNRR, entro trenta giorni dalla data di entrata in vigore della legge di conversione del presente decreto, le amministrazioni di cui all'articolo 1, comma 4, lettera l), del decreto-legge n. 77 del 2021, adottano i provvedimenti necessari all'attuazione degli interventi previsti dal PNRR, come modificato a seguito della decisione del Consiglio ECOFIN dell'8 dicembre 2023.\nQualora, al fine di recepire le modifiche contenute nella decisione del Consiglio ECOFIN dell'8 dicembre 2023, si renda necessario procedere all'aggiornamento di provvedimenti gi\u00e0 adottati, relativamente agli importi stanziati, ai cronoprogrammi e alla tipologia di interventi, le amministrazioni di cui al primo periodo procedono all'aggiornamento mediante propri provvedimenti, adottati in deroga alle disposizioni di legge che disciplinano le modalit\u00e0 di adozione dei provvedimenti da aggiornare, ferma restando l'acquisizione dei pareri o delle intese di cui agli articoli 2, 3 e 9 del decreto legislativo 28 agosto 1997, n. 281 e la loro sottoposizione agli organi di controllo, ove previsti. I provvedimenti adottati ai sensi del secondo periodo sono comunicati, senza ritardo, alla Struttura di missione PNRR di cui all'articolo 2 del decreto-legge n. 13 del 2023 e alla Ragioneria generale dello Stato - Ispettorato Generale per il PNRR di cui all'articolo 6, comma 2, del decreto-legge n. 77 del 2021. \n\n\n\n10. All'articolo 17, comma 2, del decreto-legge 19 settembre 2023, n. 124, convertito, con modificazioni, dalla legge 13 novembre 2023, n. 162, le parole: \u00ab31 dicembre 2023\u00bb sono sostituite dalle seguenti: \u00ab31 dicembre 2024\u00bb. \n\n\n\n11. All'articolo 1, comma 65, della legge 27 dicembre 2017, n. 205, al primo periodo, dopo le parole: \u00abdalla legge 3 agosto 2017, n. 123\u00bb sono aggiunte, in fine, le seguenti: \u00ab, nella formulazione vigente alla data di entrata in vigore della legge 29 giugno 2022, n. 79\u00bb. \n\n\n\n\n\n12. Al decreto legislativo 25 novembre 2016, n. 222, sono apportate le seguenti modificazioni: \n\na) dopo l'articolo 4 \u00e8 inserito il seguente: \n \u00abArt. 4-bis (Semplificazione di regimi amministrativi in materia di impresa artigiana). - 1. L'avvio, la variazione, la sospensione, il subingresso e la cessazione delle attivit\u00e0 di impresa artigiana di cui alle allegate tabelle B.I e B.II, che formano parte integrante del presente decreto, non sono soggette a titoli abilitativi, segnalazione o comunicazione. Restano fermi i regimi amministrativi previsti dalla normativa di settore per l'esercizio delle attivit\u00e0, nonch\u00e9 gli adempimenti previsti dalla legge 8 agosto 1985, n. 443, e quelli previsti dalla normativa dell'Unione europea. \n 2. Ai fini e agli effetti del presente decreto, per impresa artigiana si intende l'impresa di cui all'articolo 3 della legge n. 443 del 1985. \n 3. Le amministrazioni, nell'ambito delle rispettive competenze, possono ricondurre le attivit\u00e0 non espressamente elencate nelle tabelle B.I e B.II, anche in ragione delle loro specificit\u00e0 territoriali, a quelle corrispondenti, pubblicandole sul proprio sito istituzionale.\u00bb; \n\nb) all'articolo 6: \n 1) al comma 2, dopo le parole: \u00absi adeguano alle disposizioni\u00bb sono inserite le seguenti: \u00abdi cui agli articoli da 1 a 4\u00bb; \n 2) dopo il comma 2, \u00e8 aggiunto, in fine, il seguente: \n \u00ab2-bis. Le regioni e gli enti locali si adeguano alle disposizioni di cui all'articolo 4-bis del presente decreto entro il 31 dicembre 2024, nel rispetto delle proprie competenze in materia.\u00bb. \n\nc) nell'allegato, sono aggiunte, in fine, le tabelle B.I e B.II di cui all'allegato 2, che costituisce parte integrante del presente decreto. \n\n\n\n\n13. Le disposizioni di cui al comma 12 e quelle dei provvedimenti emanati in attuazione dello stesso si applicano nelle regioni a statuto speciale e nelle province autonome di Trento e di Bolzano nel rispetto dei rispettivi statuti e delle relative norme di attuazione anche con riferimento alla legge costituzionale 18 ottobre 2001, n. 3. \n\n\n\n14. All'articolo 25, comma 5, del decreto legislativo 3 aprile 2006, n. 152, sono aggiunti, in fine, i seguenti periodi: \u00abSe l'istanza di cui al secondo periodo \u00e8 presentata almeno centoventi giorni prima della scadenza del termine di efficacia definito nel provvedimento di VIA, il medesimo provvedimento continua a essere efficace sino all'adozione, da parte dell'autorit\u00e0 competente, delle determinazioni relative alla concessione della proroga. Entro quindici giorni dalla presentazione dell'istanza di cui al secondo periodo, l'autorit\u00e0 competente verifica la completezza della documentazione. Qualora la documentazione risulti incompleta, l'autorit\u00e0 competente richiede al soggetto istante la documentazione integrativa, assegnando per la presentazione un termine perentorio non superiore a trenta giorni. Qualora entro il termine assegnato l'istante non depositi la documentazione integrativa ovvero, all'esito di una nuova verifica, da effettuarsi da parte dell'autorit\u00e0 competente nel termine di quindici giorni dalla presentazione delle integrazioni richieste, la documentazione risulti ancora incompleta, l'istanza si intende ritirata ed \u00e8 fatto obbligo all'autorit\u00e0 competente di procedere all'archiviazione.\u00bb. \n\n\n\n15. Fuori dai casi previsti dagli articoli 12 e 13 del decreto-legge n. 77 del 2021 e qualora sia strettamente necessario al fine di assicurare il rispetto da parte delle citt\u00e0 metropolitane, delle province e dei comuni degli obblighi e impegni finalizzati all'attuazione del PNRR e assunti in qualit\u00e0 di soggetti attuatori, con decreto del Presidente del Consiglio dei ministri, adottato su proposta del Ministro per gli affari europei, il Sud, le politiche di coesione e il PNRR ovvero del Ministro competente in relazione all'intervento da realizzare, possono essere attributi ai sindaci, ai presidenti delle province e ai sindaci metropolitani i poteri previsti dall'articolo 7-ter del decreto-legge 8 aprile 2020, n. 22, convertito, con modificazioni, dalla legge 6 giugno 2020, n. 41. In caso di adozione del decreto di cui al primo periodo, si applicano, ai fini della realizzazione dell'intervento, le disposizioni di cui al citato articolo 7-ter del decreto-legge n. 22 del 2020, nonch\u00e9 quelle di cui all'articolo 24, commi 3 e 4, del decreto-legge 24 febbraio 2023, n. 13, convertito, con modificazioni, dalla legge 21 aprile 2023, n. 41. \n\n\n\n16. Al fine di assicurare un ordinato trasferimento alla Struttura di missione ZES di cui all'articolo 10, comma 2, del decreto-legge 19 settembre 2023, n. 124, convertito, con modificazioni, dalla legge 13 novembre 2023, n. 162, delle funzioni di titolarit\u00e0 dei Commissari straordinari di cui all'articolo 4, comma 6-bis, del decreto-legge 20 giugno 2017, n. 91, convertito, con modificazioni, dalla legge 3 agosto 2017, n. 123, nonch\u00e9 per consentire la verifica da parte della Struttura di missione dei procedimenti amministrativi, instaurati ai sensi dell'articolo 5-bis del decreto-legge n. 91 del 2017 ovvero degli articoli 14 e 15 del decreto-legge n. 124 del 2023 e non definiti dai citati Commissari, i termini di conclusione dei predetti procedimenti amministrativi sono sospesi fino al 31 marzo 2024. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:38:44.819955"}
{"text": "\n\n\nArt. 13\nMisure di semplificazione per l'attuazione della Missione 4 Istruzione e Ricerca - Componente 1 del PNRR in materia di Riforma del sistema ITS e di Sviluppo del sistema di formazione professionale terziaria - ITS\n\n\n\n\n1. Per garantire il rispetto degli obiettivi e dei traguardi del PNRR, alla legge 15 luglio 2022, n. 99, sono apportate le seguenti modificazioni: \n\na) all'articolo 4, comma 10, le parole: \u00absono stabiliti\u00bb sono sostituite dalle seguenti: \u00ab\u00e8 stabilita\u00bb e le parole: \u00abe i crediti riconoscibili\u00bb sono sostituite dalle seguenti: \u00abcon le classi di concorso\u00bb; \n\nb) all'articolo 11, comma 2, lettera a), le parole: \u00abper dotare gli ITS Academy di nuove sedi e per\u00bb sono sostituite dalle seguenti: \u00abrelativi alle sedi degli ITS Academy e volti a\u00bb; \n\nc) all'articolo 14, dopo il comma 5, sono inseriti i seguenti: \n \u00ab5-bis. In via straordinaria, esclusivamente fino all'anno 2025, il cofinanziamento di cui all'articolo 11, comma 8, non ha natura obbligatoria. \n 5-ter. In via straordinaria, esclusivamente per gli anni 2024, 2025 e 2026, le risorse del Fondo di cui al comma 5 possono essere utilizzate altres\u00ec per spese di gestione ordinaria per il corretto funzionamento delle Fondazioni\u00bb. \n\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:38:48.918317"}
{"text": "\n\n\nArt. 14\n\n\n\nMisure urgenti per l'attuazione delle previsioni della Missione 4 - Componente 1 \u00abIstruzione e Ricerca\u00bb del PNRR in materia di riforma del sistema di orientamento, di reclutamento dei docenti, di didattica digitale integrata e formazione sulla transizione digitale del personale scolastico e di nuove competenze e nuovi linguaggi \n\n 1. Al decreto legislativo 13 aprile 2017, n. 59, sono apportate le seguenti modificazioni: \n a) all'articolo 5, comma 2, dopo le parole: \u00abequipollente o equiparato,\u00bb sono inserite le seguenti: \u00aboppure del diploma di specializzazione per le tecnologie applicate e del diploma di specializzazione superiore per le tecnologie applicate di cui all'articolo 5, comma 1, lettere a) e b), della legge 15 luglio 2022, n. 99,\u00bb; \n b) all'articolo 16-ter: \n 1) al comma 4-bis: \n 1.1) al quinto periodo, la parola: \u00abregolamento\u00bb \u00e8 sostituita dalla seguente: \u00abdecreto\u00bb; \n 1.2) al sesto periodo: la parola \u00abregolamento\u00bb \u00e8 sostituita dalla seguente: \u00abdecreto\u00bb e le parole \u00ab, anche in deroga all'articolo 17, comma 3, della legge 23 agosto 1988, n. 400\u00bb sono soppresse; \n 2) al comma 9: \n 2.1) il primo periodo \u00e8 sostituito dal seguente: \u00abCon decreto del Ministro dell'istruzione e del merito, da adottare di concerto con il Ministro dell'economia e delle finanze e sentite le organizzazioni sindacali di categoria maggiormente rappresentative, sono delineati i contenuti della formazione continua di cui al comma 1, prevedendo per le verifiche intermedie e finale di cui al comma 4 criteri specifici di valutazione degli obiettivi conseguiti e della capacit\u00e0 didattica.\u00bb; \n 2.2) al terzo periodo, la parola: \u00abregolamento\u00bb \u00e8 sostituita dalla seguente: \u00abdecreto\u00bb. \n c) all'articolo 18, dopo il comma 1, \u00e8 aggiunto, in fine, il seguente: \u00ab1-bis. A decorrere dall'anno scolastico 2023/2024, le attivit\u00e0 formative durante il periodo annuale di servizio in prova prevedono anche la frequenza, comprovata dal conseguimento di apposito attestato finale, di uno o pi\u00f9 moduli formativi, pari ad almeno il 20 per cento delle ore complessivamente previste nel decreto di cui al all'articolo 13, comma 1, quinto periodo, erogati nell'ambito delle linee di investimento 2.1 e 3.1 della Missione 4, Componente 1, del Piano nazionale di ripresa e resilienza.\u00bb. \n 2. All'articolo 1 del decreto-legge 29 ottobre 2019, n. 126, convertito con modificazioni dalla legge 20 dicembre 2019, n. 159, sono apportate le seguenti modificazioni: \n a) il comma 7 \u00e8 abrogato; \n b) al comma 9, lettera d), le parole: \u00ab, a cui possono partecipare i soggetti di cui al comma 7\u00bb sono soppresse. \n 3. All'articolo 2, comma 416, della legge 24 dicembre 2007, n. 244, dopo le parole: \u00ab\u00e8 definita la disciplina dei requisiti e delle modalit\u00e0 della formazione iniziale\u00bb sono inserite le seguenti: \n \u00ab, alla quale si accede con il possesso dei titoli di studio di cui all'articolo 5, commi 1 e 2, del decreto legislativo 13 aprile 2017, n. 59, riferiti alla classe di concorso del relativo grado di scuola,\u00bb. \n 4. Al fine di consentire l'adeguamento ai nuovi percorsi di formazione iniziale previsti dalla riforma del sistema di reclutamento dei docenti - R 2.1 della Missione 4 - Componente 1 del PNRR all'articolo 67, comma 5, primo periodo del decreto legislativo 16 aprile 1994, n. 297, la parola: \u00abbiennale\u00bb \u00e8 sostituita dalla seguente: \u00abannuale\u00bb. \n 5. Al fine di dare piena attuazione alla riforma del sistema di orientamento - R 1.4 della Missione 4 - Componente 1 del PNRR e valorizzare il consiglio di orientamento rilasciato dalle istituzioni scolastiche agli alunni della classe terza della scuola secondaria di primo grado a supporto della scelta del percorso di istruzione e formazione al termine del primo ciclo di istruzione, con decreto del Ministro dell'istruzione e del merito \u00e8 adottato il modello nazionale di consiglio di orientamento, da integrare nell'E-Portfolio previsto dalle \u00abLinee guida per l'orientamento\u00bb, adottate con decreto del Ministro dell'istruzione e del merito n. 328 del 22 dicembre 2022. \n 6. In coerenza con la riforma del sistema di orientamento - R 1.4 della Missione 4 - Componente 1 del PNRR, all'articolo 21, comma 2, secondo periodo, del decreto legislativo 13 aprile 2017, n. 62, le parole: \u00abIn un'apposita sezione sono\u00bb sono sostituite dalle seguenti: \u00abIn una specifica sezione sono indicati, in forma descrittiva, i livelli di apprendimento conseguiti nelle prove scritte a carattere nazionale di cui all'articolo 19, distintamente per ciascuna delle discipline oggetto di rilevazione e la certificazione sulle abilit\u00e0 di comprensione e uso della lingua inglese. Sono altres\u00ec\u00bb e le parole \u00abdi alternanza scuola-lavoro\u00bb sono sostituite dalle seguenti: \u00absvolte nell'ambito dei percorsi per le competenze trasversali e per l'orientamento\u00bb. \n 7. Al fine di garantire il raggiungimento del target finale collegato alla riforma del sistema di reclutamento dei docenti - R 2.1 della Missione 4 - Componente 1 del PNRR, per la durata del Piano medesimo, con il decreto di cui all'articolo 1, comma 335, della legge 30 dicembre 2021, n. 234 pu\u00f2 essere autorizzata l'anticipazione delle facolt\u00e0 assunzionali anche relative alle annualit\u00e0 successive, fermo restando che le assunzioni potranno essere effettuate nei limiti delle facolt\u00e0 assunzionali maturate e disponibili a legislazione vigente. \n 8. All'articolo 47 del decreto-legge 30 aprile 2022, n. 36, convertito, con modificazioni, dalla legge 29 giugno 2022, n. 79, dopo il comma 1 \u00e8 inserito il seguente: \u00ab1-bis. Per le medesime finalit\u00e0 di cui al comma 1, a decorrere dal 1\u00b0 aprile 2024 e fino al termine dell'anno scolastico 2025/2026, \u00e8 individuato dal Ministero dell'istruzione e del merito - Unit\u00e0 di missione per il PNRR un contingente di ulteriori cinque unit\u00e0 tra docenti e assistenti amministrativi da porre in posizione di comando presso l'amministrazione centrale. Ai relativi oneri si provvede mediante corrispondente riduzione dell'autorizzazione di spesa di cui all'articolo 1, comma 62, della legge 13 luglio 2015, n. 107, per euro 110.622 per l'anno 2024, euro 158.031 per l'anno 2025 ed euro 94.819 per l'anno 2026.\u00bb. \n 9. All'articolo 1, comma 158, della legge 13 luglio 2015, n. 107, dopo la parola: \u00ab(INAIL)\u00bb sono aggiunte le seguenti: \u00ab, nonch\u00e9, nei limiti delle risorse disponibili e senza nuovi o maggiori oneri a carico della finanza pubblica, eventuali canoni per l'affitto di immobili o il noleggio di strutture temporanee modulari ad uso scolastico per il tempo necessario alla realizzazione degli interventi di demolizione e ricostruzione di edifici scolastici di cui alla Missione 2 - Componente 3 - Investimento 1.1 del PNRR\u00bb. \n 10. All'articolo 1, comma 558, terzo periodo, della legge 29 dicembre 2022, n. 197, dopo le parole: \u00abdi concerto con il Ministro dell'economia e delle finanze\u00bb sono aggiunte, in fine, le seguenti: \u00ab, previo parere della Conferenza unificata di cui all'articolo 8 del decreto legislativo 28 agosto 1997, n. 281, salvo nel caso di utilizzo delle risorse finanziarie in ambiti inerenti al finanziamento del trattamento retributivo del personale scolastico.\u00bb. \n 11. All'articolo 20-bis del decreto-legge 18 ottobre 2023, n. 145, convertito, con modificazioni, dalla legge 15 dicembre 2023, n. 191 sono apportate le seguenti modificazioni: \n a) al comma 1, dopo il secondo periodo sono inseriti i seguenti: \u00abIn caso di rinuncia all'incarico, \u00e8 possibile attingere alle graduatorie di istituto. Per l'anno scolastico 2023/2024 i predetti contratti sono stipulabili dalle istituzioni scolastiche entro e non oltre il termine ultimo del 31 marzo 2024.\u00bb; \n b) dopo il comma 1, sono inseriti i seguenti: \n \u00ab1-bis. Al fine di garantire un adeguato supporto amministrativo alle istituzioni scolastiche, assicurando il corretto e tempestivo pagamento delle retribuzioni del personale destinatario degli incarichi temporanei di cui al comma 1, le risorse di cui alla Missione 4 - Componente 1 del PNRR, ivi incluse quelle gi\u00e0 trasferite alle istituzioni scolastiche, nel limite massimo di 40 milioni di euro sono versate all'entrata del bilancio dello Stato per essere destinate ad incrementare gli stanziamenti di bilancio, anche mediante riassegnazione in spesa, dei capitoli destinati al pagamento delle retribuzioni del personale scolastico assunto con contratto a tempo determinato fino al termine delle attivit\u00e0 didattiche, sulla base dei dati contrattuali inseriti nell'apposita funzione del sistema informativo del Ministero da parte delle istituzioni scolastiche. \n 1-ter. Entro il 1\u00b0 aprile 2024, il Ministero dell'istruzione e del merito effettua un monitoraggio dei contratti stipulati nell'esercizio finanziario 2024 ai sensi delle disposizioni di cui al comma 1 e comunica al Ministero dell'economia e delle finanze, entro il 15 aprile 2024, i relativi dati finanziari al fine di provvedere al versamento all'entrata del bilancio dello Stato delle risorse di cui al comma 1-bis, per gli importi corrispondenti alle spese effettivamente sostenute per la copertura dei contratti stipulati dalle istituzioni scolastiche. \n 1-quater. Nelle more della rendicontazione finale dei progetti realizzati dalle istituzioni scolastiche a valere sulle linee di investimento PNRR su cui gravano le risorse per i contratti del personale amministrativo e tecnico, sono accantonate e rese indisponibili, per l'anno 2025, una quota delle risorse di cui all'articolo 1, comma 601, della legge 27 dicembre 2006, n. 296, per un importo pari alle somme versate all'entrata di cui al comma 1-bis. \n 1-quinques. In esito alla rendicontazione finale dei progetti realizzati dalle istituzioni scolastiche a valere sulle linee di investimento PNRR su cui gravano le risorse per i contratti del personale amministrativo e tecnico, il Ministero dell'istruzione e del merito, entro il 30 novembre 2025, richiede il disaccantonamento delle somme di cui al comma 1-quater per la quota corrispondente alle somme per le quali si \u00e8 conclusa la rendicontazione da parte delle istituzioni scolastiche.\u00bb. \n 12. All'articolo 21, comma 4-bis.2, del decreto-legge 22 giugno 2023, n. 75, convertito, con modificazioni, dalla legge 10 agosto 2023, n. 112, \u00e8 aggiunto, in fine, il seguente periodo: \u00abIn caso di rinuncia all'incarico, resta salva la possibilit\u00e0 per le istituzioni scolastiche di attingere alle graduatorie di istituto.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:38:53.021904"}
{"text": "\n\n\nArt. 15\n Disposizioni in materia di istituti tecnici e professionali\n\n\n\n\n1. Al fine di garantire il rispetto dei target previsti dal PNRR, all'articolo 26 del decreto-legge 23 settembre 2022, n. 144, convertito, con modificazioni, dalla legge 17 novembre 2022, n. 175, sono apportate le seguenti modificazioni: \n\na) al comma 2: \n 1) alla lettera a): \n 1.1) l'alinea \u00e8 sostituito dal seguente: \u00aba) aggiornamento dei profili dei curricoli vigenti, mirando a:\u00bb; \n 1.2) il numero 1) \u00e8 sostituito dal seguente: \u00ab1) rafforzare le competenze generali linguistiche, storiche, matematiche e scientifiche, giuridiche ed economiche, nonch\u00e9 le competenze tecnico-professionali riguardanti i profili in uscita con particolare riferimento al contesto dell'innovazione digitale e allo studio dei prodotti e dei servizi connessi al made in Italy;\u00bb; \n 1.3) dopo il numero 1, \u00e8 inserito il seguente: \u00ab1-bis) rafforzare la connessione al tessuto socioeconomico-produttivo del territorio di riferimento, favorendo la laboratorialit\u00e0, l'innovazione e l'apporto formativo delle imprese e degli enti del territorio;\u00bb; \n 1.4) al numero 2, secondo periodo, dopo le parole: \u00abMinistro dell'istruzione\u00bb sono inserite le seguenti: \u00abe del merito\u00bb e le parole: \u00abe i relativi\u00bb sono sostituite dalle seguenti: \u00ab, le necessarie articolazioni, i relativi risultati di apprendimento e i corrispondenti\u00bb; \n 2) alla lettera d), il secondo periodo \u00e8 soppresso; \n\nb) il comma 3 \u00e8 sostituito dal seguente: \n \u00ab3. Gli studenti frequentanti i percorsi di istruzione tecnica possono richiedere, prima della conclusione del percorso di studi, la certificazione delle competenze e la corrispondenza ai livelli di cui al Quadro europeo delle qualifiche per l'apprendimento permanente al fine di mettere in trasparenza le competenze acquisite ai fini della loro spendibilit\u00e0 in un contesto di studio e/o di lavoro esterno al percorso frequentato. Con decreto del Ministro dell'istruzione e del merito, di concerto con il Ministro del lavoro e delle politiche sociali e il Ministro dell'economia e delle finanze, sono definiti i modelli e le modalit\u00e0 di rilascio delle certificazioni di cui al primo periodo.\u00bb. \n\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:38:57.123064"}
{"text": "\n\n\nArt. 16\n Disposizioni in materia di Scuola \n di alta formazione dell'istruzione\n\n\n\n\n1. Al decreto legislativo 13 aprile 2017, n. 59, sono apportate le seguenti modificazioni: \n\na) all'articolo 16-bis: \n 1) al comma 1, l'alinea \u00e8 sostituito dalla seguente: \u00ab\u00c8 istituita, presso il Ministero dell'istruzione e del merito, la Scuola di alta formazione dell'istruzione, di seguito denominata Scuola. La Scuola, che opera alle dirette dipendenze del Ministro dell'istruzione e del merito:\u00bb; \n 2) al comma 2, le parole: \u00ab, \u00e8 dotata di autonomia amministrativa e contabile e si raccorda, per le funzioni amministrative,\u00bb sono sostituite dalle seguenti: \u00abe si raccorda\u00bb e le parole: \u00abe stipula\u00bb sono sostituite dalle seguenti: \u00abanche per la stipula, da parte del citato Ministero, delle\u00bb; \n 3) al comma 3, le parole: \u00abSono organi della Scuola il\u00bb sono sostituite dalle seguenti: \u00abLa Scuola \u00e8 composta dal\u00bb e la parola: \u00abil\u00bb, ovunque ricorre, \u00e8 sostituita dalla seguente: \u00abdal\u00bb; \n 4) al comma 4, al quarto periodo, le parole: \u00ab, ne ha la rappresentanza legale\u00bb sono soppresse e, al quinto periodo, le parole: \u00abd'intesa con il direttore generale di cui al comma 6 e\u00bb sono soppresse; \n 5) al comma 5, al secondo periodo, le parole: \u00abtramite il direttore generale di cui al comma 6, cura l'esecuzione degli atti, predispone le convenzioni e svolge le attivit\u00e0 di coordinamento istituzionale della Scuola\u00bb sono sostituite dalle seguenti: \u00abavvalendosi della segreteria tecnica di cui al comma 6, predispone gli atti di competenza della Scuola\u00bb; \n 6) al comma 6: \n 6.1) il primo periodo \u00e8 soppresso; \n 6.2) al secondo periodo, le parole: \u00abIl direttore generale \u00e8\u00bb sono sostituite dalle seguenti: \u00abA supporto della Scuola \u00e8 posta una segreteria tecnica, coordinata da un direttore generale,\u00bb e le parole: \u00ab, con collocamento nella posizione di fuori ruolo\u00bb sono soppresse; \n 6.3) al quarto periodo, le parole: \u00abDirezione generale\u00bb sono sostituite dalle seguenti: \u00absegreteria tecnica\u00bb \n 6.4) dopo il quarto periodo, \u00e8 aggiunto, in fine, il seguente: \u00abLa segreteria tecnica opera in raccordo con il competente Dipartimento del Ministero dell'istruzione e del merito.\u00bb; \n 7) il comma 8 \u00e8 sostituito dal seguente: \n \u00ab8. Per garantire il funzionamento della segreteria tecnica a supporto della Scuola, la dotazione organica del Ministero dell'istruzione e del merito \u00e8 incrementata di un dirigente di prima fascia, di un dirigente di seconda fascia e di dodici unit\u00e0 di personale da inquadrare nell'area dei funzionari del vigente contratto collettivo nazionale Comparto Funzioni Centrali, per il cui reclutamento il Ministero dell'istruzione e del merito, nei limiti delle risorse finanziarie assegnate, procede utilizzando le graduatorie dei concorsi per funzionari di area III del Ministero medesimo. L'incarico di dirigente di seconda fascia \u00e8 conferito ai sensi dell'articolo 19 del decreto legislativo n. 165 del 2001.\u00bb; \n 8) al comma 9: \n 8.1) al primo periodo, le parole: \u00ab2 milioni di euro a decorrere dall'anno 2023\u00bb sono sostituite dalle seguenti: \u00ab2 milioni di euro per l'anno 2023, di 1.553.190 euro per l'anno 2024 e di 1.421.671 euro annui a decorrere dall'anno 2025\u00bb; \n 8.2) al secondo periodo le parole: \u00abdal 2023\u00bb sono sostituite dalle seguenti: \u00abdal 2024\u00bb e le parole: \u00abi fondi di cui alla Missione 4 - Componente 1 - Riforma 2.2 del PNRR\u00bb sono sostituite dalle seguenti: \u00abcorrispondente riduzione dello stanziamento del fondo speciale di parte corrente iscritto, ai fini del bilancio triennale 2024-2026, nell'ambito del programma \u00abFondi di riserva e speciali\u00bb della missione \u00abFondi da ripartire\u00bb dello stato di previsione del Ministero dell'economia e delle finanze per l'anno 2024, allo scopo parzialmente utilizzando l'accantonamento relativo al Ministero dell'istruzione e del merito\u00bb; \n\nb) all'articolo 16-ter, comma 2: \n 1) all'alinea, dopo le parole: \u00abne coordina,\u00bb sono inserite le seguenti: \u00abin raccordo con il Ministero dell'istruzione e del merito,\u00bb; \n 2) alla lettera a), la parola: \u00abaccreditamento\u00bb \u00e8 sostituita dalle seguenti: \u00abdefinizione delle linee guida per l'accreditamento\u00bb; \n\nc) l'allegato A \u00e8 abrogato. \n\n\n\n\n2. In sede di prima applicazione delle disposizioni introdotte dal comma 1, restano fermi gli atti gi\u00e0 adottati e gli incarichi gi\u00e0 conferiti ai sensi dell'articolo 16-bis, commi 4, 5 e 7, del decreto legislativo 13 aprile 2017, n. 59, che si intendono confermati fino alla naturale scadenza. Nell'incarico di coordinatore della segreteria tecnica a supporto del comitato di indirizzo della Scuola di alta formazione dell'istruzione di cui all'articolo 16-bis, comma 6, del decreto legislativo n. 59 del 2017, subentra il direttore generale nominato ai sensi del medesimo articolo 16-bis. \n\n\n\n3. Entro trenta giorni dalla data di entrata in vigore del presente decreto sono apportate le necessarie modifiche al decreto adottato ai sensi dell'articolo 16-bis, comma 6, quinto periodo, del decreto legislativo 13 aprile 2017, n. 59. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:39:01.224670"}
{"text": "\n\n\nArt. 17\nUlteriori misure per la semplificazione delle procedure in materia di alloggi e di residenze per studenti universitari in attuazione del PNRR\n\n\n\n\n1. Al fine di assicurare il raggiungimento degli obiettivi della Missione 4, Componente 1, Riforma 1.7 - \u00abRiforma della legislazione sugli alloggi per studenti e investimenti negli alloggi per studenti (M4C1-R 1.7-27-30)\u00bb del PNRR, alla legge 14 novembre 2000, n. 338, sono apportate le seguenti modificazioni: \n\na) all'articolo 1-bis: \n 1) al comma 1, le parole \u00ab, per un importo pari a 660 milioni di euro,\u00bb sono soppresse. \n 2) al comma 2, il primo periodo \u00e8 sostituito dal seguente: \u00abLe risorse destinate ai sensi del comma 1 sono assegnate alle imprese, agli operatori economici di cui all'articolo 1, comma 1, lettera l), dell'allegato I.1 al codice dei contratti pubblici, di cui al decreto legislativo 31 marzo 2023, n. 36-, agli altri soggetti privati di cui all'articolo 1, comma 1, della presente legge e agli altri soggetti pubblici, sulla base delle proposte selezionate da una commissione istituita presso il Ministero dell'universit\u00e0 e della ricerca, secondo le procedure definite dal decreto di cui al comma 7.\u00bb; \n 3) al comma 4, dopo il primo periodo, \u00e8 aggiunto, in fine, il seguente: \u00ab\u00c8 possibile erogare anticipatamente il contributo relativo ai primi tre anni di gestione dell'immobile, in un'unica soluzione, a fronte di idonea garanzia bancaria o assicurativa condizionata al rispetto del vincolo di destinazione nel periodo di riferimento del contributo di gestione.\u00bb; \n 4) al comma 11, dopo le parole: \u00abAi soggetti aggiudicatari ai sensi del comma 3\u00bb sono inserite le seguenti: \u00abovvero ai proprietari dei relativi immobili, ove non coincidenti con i primi, cos\u00ec come risultanti dalla domanda di partecipazione alle procedure per la presentazione delle proposte di intervento,\u00bb; \n\nb) all'articolo 1-ter, comma 4, le parole: \u00abdalle regioni\u00bb sono soppresse; \n\nc) dopo l'articolo 1-ter \u00e8 inserito il seguente: \n \u00abArt. 1-quater (Semplificazioni in tema di cambi di destinazione d'uso degli immobili da destinare a residenze universitarie). - 1. Al fine di favorire la dotazione di alloggi e residenze per studenti mediante l'utilizzo del patrimonio edilizio esistente, nell'ambito della Riforma 1.7 della Missione 4, Componente 1, del PNRR, \u00e8 sempre ammesso il mutamento di destinazione d'uso funzionale all'impiego di tali immobili quali residenze universitarie anche in deroga alle eventuali prescrizioni e limitazioni previste dalle previsioni degli strumenti urbanistici. \n 2. Gli interventi connessi al mutamento della destinazione d'uso, di cui al comma 1, sono realizzabili mediante la segnalazione certificata di inizio di attivit\u00e0 (SCIA) di cui all'articolo 19 della legge 7 agosto 1990, n. 241. Tali interventi, laddove ricadenti in aree sottoposte a tutela ai sensi della Parte III del decreto legislativo 22 gennaio 2004, n. 42, sono realizzabili ove siano mantenuti sagoma, prospetti, sedime e caratteristiche planivolumetriche e tipologiche dell'edificio preesistente e non siano previsti incrementi di volumetria, mediante la segnalazione certificata di inizio di attivit\u00e0 (SCIA) e segnalazione alla soprintendenza che, in caso di accertata carenza di tali requisiti, nel termine di trenta giorni dal ricevimento della segnalazione, adotta i motivati provvedimenti di divieto di prosecuzione dell'attivit\u00e0 e di rimozione degli eventuali effetti dannosi di essa. L'attivit\u00e0 oggetto della segnalazione pu\u00f2 essere iniziata, anche nei casi di cui al secondo periodo, dalla data della presentazione della segnalazione all'amministrazione competente.\nDecorso il termine per l'adozione dei provvedimenti di cui al secondo periodo, la soprintendenza competente per territorio adotta comunque i provvedimenti in presenza delle condizioni previste dall'articolo 21-nonies della legge n. 241 del 1990. Nel caso di attestazioni false e non veritiere, la soprintendenza competente pu\u00f2 inibire la prosecuzione dei lavori e ordinare l'eliminazione delle opere gi\u00e0 eseguite e il ripristino dello stato dei luoghi anche dopo la scadenza del termine di cui al secondo periodo, fatta salva l'applicazione delle sanzioni penali nonch\u00e9 delle sanzioni previste dal capo VI del testo unico delle disposizioni legislative e regolamentari in materia di documentazione amministrativa, di cui al decreto del Presidente della Repubblica 28 dicembre 2000, n. 445. \n 3. Sugli edifici interessati dagli interventi di cui ai commi 1 e 2 permane un vincolo di destinazione funzionale per la durata prevista dal decreto di finanziamento, o comunque per una durata non inferiore a dodici anni. \n 4. Gli alloggi e le residenze per studenti, rientranti nell'ambito della Riforma 1.7 della Missione 4, Componente 1, del PNRR, non sono assoggettati al reperimento di ulteriori aree per servizi di interesse generale, previste dal decreto del Ministro dei lavori pubblici n. 1444 del 2 aprile 1968, pubblicato nella Gazzetta Ufficiale n. 97 del 16 aprile 1968, e dalle disposizioni di legge regionale, n\u00e9 sono soggetti al vincolo della dotazione minima obbligatoria dei parcheggi prevista dalla legge 17 agosto 1942, n. 1150. \n 5. Sono fatte salve le normative regionali e comunali che prevedono disposizioni di maggiore incentivazione e semplificazione nell'ambito della disciplina dei mutamenti di destinazione d'uso. \n 6. Qualora, a seguito del mutamento della destinazione d'uso di cui al comma 1 il valore della rendita catastale dell'immobile dovesse variare in aumento, tale incremento, nel periodo del finanziamento, non si applica ai fini della determinazione della tassazione sugli immobili, nonch\u00e9 delle imposte ipotecarie e catastali. \n 7. Nel caso di interventi di ristrutturazione edilizia ai sensi dell'articolo 3, comma 1, lettera d), del testo unico delle disposizioni legislative e regolamentari in materia edilizia, di cui al decreto del Presidente della Repubblica 6 giugno 2001, n. 380 relativi ad immobili da destinare ad alloggi o residenze per studenti delle istituzioni della formazione superiore, gli interventi di cui al comma 1 possono determinare incrementi di volumetria non superiori al 35 per cento della volumetria originaria, legittima o legittimata.\nResta fermo quanto previsto dall'ultimo periodo della lettera d) del citato all'articolo 3, comma 1 del testo unico di cui al decreto del Presidente della Repubblica n. 380 del 2001. \n 8. Al fine di assicurare il monitoraggio degli immobili suscettibili di essere destinati a residenze universitarie, fino al 30 giugno 2026, le universit\u00e0 statali comunicano al Ministro dell'universit\u00e0 e della ricerca, che si esprime con parere entro sessanta giorni dalla ricezione, le ipotesi di acquisizione di diritti reali o di godimento su immobili aventi durata ultranovennale.\u00bb. \n\nd) dopo l'articolo 2, \u00e8 aggiunto, in fine, il seguente: \n \u00abArt. 2-bis (Disposizioni sulle risorse per gli alloggi e residenze per studenti universitari). - 1. Le somme destinate, a qualsiasi titolo, dal Ministero dell'universit\u00e0 e della ricerca al finanziamento delle attivit\u00e0 di cui alla presente legge non sono soggette ad esecuzione forzata e non sono oggetto di accantonamento.\nGli atti di sequestro e di pignoramento afferenti ai fondi di cui alla presente legge sono nulli e la nullit\u00e0 \u00e8 rilevabile d'ufficio.\u00bb. \n\n\n\n\n\n\n2. Per le finalit\u00e0 di cui al comma 1, all'articolo 15 del decreto-legge 24 febbraio 2023, n. 13, convertito, con modificazioni, dalla legge 21 aprile 2023, n. 41, sono apportate le seguenti modificazioni: \n\na) al comma 1, primo periodo, le parole: \u00abdestinati ad alloggi o residenze universitarie, oggetto di finanziamento, anche parziale,\u00bb sono sostituite dalle seguenti: \u00abdestinati ad alloggi o residenze universitarie, anche oggetto di finanziamento anche parziale,\u00bb; \n\nb) dopo il comma 2, sono inseriti i seguenti: \n \u00ab2-bis. Per accelerare la realizzazione di interventi necessari a destinare i beni immobili dello Stato a residenze e alloggi universitari, la Struttura per la progettazione di beni ed edifici pubblici, di cui all'articolo 1, commi da 162 a 170, della legge 30 dicembre 2018, n. 145, su richiesta delle universit\u00e0 statali o degli enti territoriali interessati, ovvero degli organismi regionali di gestione per il diritto allo studio universitario, pu\u00f2, senza oneri diretti per le prestazioni professionali rese, svolgere il ruolo di stazione appaltante per la realizzazione dell'intervento nonch\u00e9 provvedere alle attivit\u00e0 di progettazione nel limite delle risorse disponibili a legislazione vigente di cui al comma 106 della citata legge n. 145 del 2018. \n 2-ter. Per supportare e favorire la realizzazione di interventi necessari a destinare i beni immobili dello Stato a infrastrutture e laboratori di ricerca, la Struttura per la progettazione di beni ed edifici pubblici, di cui all'articolo 1, commi da 162 a 170, della legge 30 dicembre 2018, n. 145, su richiesta degli enti pubblici di ricerca di cui al decreto legislativo 25 novembre 2016, n. 218, pu\u00f2, senza oneri diretti per le prestazioni professionali rese, svolgere il ruolo di stazione appaltante per la realizzazione dell'intervento nonch\u00e9 provvedere alle attivit\u00e0 di progettazione nel limite delle risorse disponibili a legislazione vigente di cui al comma 106 dell'articolo 1 della citata legge n. 145 del 2018.\u00bb; \n\nc) al comma 4, il secondo periodo \u00e8 sostituito dal seguente: \u00abAl fine di favorire lo sviluppo e l'efficienza della progettazione degli interventi di cui al comma 3, le amministrazioni pubbliche e gli enti pubblici, qualora siano soggetti attuatori, ovvero beneficiari di finanziamenti, nell'ambito delle misure del PNRR, possono avvalersi, previa convenzione e senza oneri diretti per i richiedenti, dei servizi di progettazione della Struttura per la progettazione di beni ed edifici pubblici di cui all'articolo 1, commi da 162 a 170, della legge 30 dicembre 2018, n. 145, nei limiti delle risorse stanziate a legislazione vigente.\u00bb. \n\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:39:05.325311"}
{"text": "\n\n\nArt. 18\n Disposizioni urgenti in materia \n di formazione superiore e ricerca\n\n\n\n\n1. Al fine di garantire l'attuazione degli interventi previsti dalla Missione 4 - Componente 2 del PNRR, all'articolo 14 della legge 30 dicembre 2010, n. 240, sono apportate le seguenti modificazioni: \n\na) al comma 2, le parole: \u00abai sensi dell'articolo 17, comma 3, della legge 23 agosto 1988, n. 400\u00bb sono soppresse e le parole: \u00absentiti i ministri competenti\u00bb sono sostituite dalle seguenti: \u00abdi concerto con il Ministro per la pubblica amministrazione\u00bb; \n\nb) il comma 3 \u00e8 sostituito dal seguente: \u00ab3. Con il decreto di cui all'articolo 8, comma 2, della legge 15 luglio 2022, n. 99, sono definiti i criteri per il riconoscimento dei crediti acquisiti dallo studente a conclusione dei percorsi realizzati dagli istituti tecnologici superiori (ITS Academy) di cui alla medesima legge n. 99 del 2022.\u00bb. \n\n\n\n\n\n\n2. All'articolo 14 del decreto-legge 30 aprile 2022, n. 36, convertito, con modificazioni, dalla legge 29 giugno 2022, n. 79, sono apportate le seguenti modificazioni: \n\na) al comma 1: \n 1) al primo periodo, le parole: \u00abnegli anni 2022 o precedenti\u00bb sono soppresse; \n 2) al terzo periodo, le parole: \u00ab, pari a 600 milioni di euro\u00bb sono soppresse; \n\nb) dopo il comma 1, \u00e8 inserito il seguente: \n \u00ab1-bis. Ai medesimi fini di cui al comma 1, alle procedure ivi disciplinate possono accedere altres\u00ec i soggetti che: \n a) hanno partecipato, in qualit\u00e0 di Principal Investigators, a bandi Starting grants o Consolidator grants dello European Research Council e, pur avendo ottenuto una valutazione eccellente (di livello A), non si sono collocati in posizione utile ai fini dell'accesso al finanziamento; \n b) sono risultati vincitori di bandi relativi alle Azioni individuali Marie Sk\u0142odowska-Curie (MSCA).\u00bb; \n\nc) dopo il comma 2, \u00e8 inserito il seguente: \n \u00ab2-bis. Ai soggetti selezionati nell'ambito delle procedure di cui ai commi 1, 1-bis, e 2 sono altres\u00ec assegnati fondi per lo svolgimento dei rispettivi progetti di ricerca, conformemente a quanto previsto dall'investimento 1.2 della Missione 4, Componente 2, e a quanto specificato nei relativi avvisi e limitatamente alle risorse disponibili sulla base del medesimo investimento 1.2.\u00bb. \n\n\n\n\n3. Al fine di conseguire il pieno raggiungimento degli obiettivi della riforma 1.1 della Missione 4 Componente 2 del Piano Nazionale di Ripresa e Resilienza e di incentivare la mobilit\u00e0 reciproca tra universit\u00e0 ed enti pubblici di ricerca, ai ricercatori, ai primi ricercatori e ai dirigenti di ricerca assunti tramite le procedure selettive di cui all'articolo 11, comma 3-ter del decreto legislativo 25 novembre 2016, n. 218, \u00e8 riconosciuto, ai fini della ricostruzione di carriera e dell'inquadramento, il periodo di servizio maturato presso l'universit\u00e0 di provenienza a cui si provvede nell'ambito delle vigenti facolt\u00e0 assunzionali. Ai medesimi fini di cui al primo periodo, ai professori di prima e di seconda fascia chiamati entro il 31 dicembre 2026 tramite le procedure di cui all'articolo 7, commi 5-bis e 5-ter, della legge 30 dicembre 2010, n. 240, \u00e8 assicurato, ai fini dell'inquadramento, il periodo di servizio maturato presso l'ente di appartenenza a cui si provvede nell'ambito delle vigenti facolt\u00e0 assunzionali. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:39:09.425025"}
{"text": "\n\n\nArt. 19\nDisposizioni per l'attuazione della Misura 5 - Componente 2 Infrastrutture sociali, famiglie, comunit\u00e0 e terzo settore del PNRR in materia di sport e inclusione sociale\n\n\n1. Al fine di garantire il raggiungimento degli obiettivi della Missione 5, Componente 2, investimento 3.1 \u00abSport e inclusione sociale\u00bb del PNRR, per gli interventi relativi all'impiantistica sportiva finanziati in tutto o in parte con fondi PNRR, il Dipartimento per lo sport della Presidenza del Consiglio dei ministri pu\u00f2 autorizzare i soggetti attuatori all'utilizzo dei ribassi d'asta nell'ambito del medesimo intervento nel quale sono stati registrati, anche per fronteggiare l'incremento dei prezzi. Per gli interventi che abbiano avuto accesso alle risorse del Fondo per l'avvio delle opere indifferibili di cui all'articolo 26, comma 7, del decreto-legge 17 maggio 2022, n. 50, convertito, con modificazioni, dalla legge 15 luglio 2022, n. 91, si applica la disciplina di cui al comma 7-bis, lettera e), del medesimo articolo 26 e di cui all'articolo 1, comma 377, lettera g), della legge 29 dicembre 2022, n. 197. \n\n\n\n2. Per le medesime finalit\u00e0 di cui al comma 1, il Dipartimento per lo sport della Presidenza del Consiglio dei ministri, sulla base degli indirizzi dell'Autorit\u00e0 di governo competente in materia di sport, \u00e8 autorizzato a riprogrammare le risorse afferenti alla misura del PNRR di cui al comma 1 e disponibili in seguito a revoche ovvero a rinunce da parte dei soggetti attuatori, per la realizzazione di nuove palestre pubbliche nei Comuni delle isole minori marine, ovvero per l'efficientamento energetico di impianti sportivi di propriet\u00e0 pubblica destinati esclusivamente alla pratica di sport invernali, fermo restando il rispetto delle condizionalit\u00e0 e del cronoprogramma del PNRR. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:39:13.582014"}
{"text": "\n\n\nArt. 20\n Modifiche al codice dell'amministrazione digitale\n\n\n\n\n1. Al codice dell'amministrazione digitale di cui al decreto legislativo 7 marzo 2005, n. 82, sono apportate le seguenti modificazioni: \n\na) all'articolo 17, comma 1-septies, dopo il primo periodo \u00e8 aggiunto il seguente: \u00ab\u00c8 fatta salva la facolt\u00e0 di avvalersi, mediante apposite convenzioni e senza nuovi o maggiori oneri a carico della finanza pubblica, del supporto di societ\u00e0 in house.\u00bb; \n\nb) all'articolo 50-ter, comma 7, le parole: \u00abprevisti dalla legislazione vigente\u00bb sono sostituite dalla seguente: \u00abattivi\u00bb; \n\nc) all'articolo 62: \n 1) dopo il comma 2-ter \u00e8 inserito il seguente: \n \u00ab2-quater. I dati relativi alle strade urbane e ai numeri civici contenuti nell'ANPR sono costantemente allineati con i medesimi dati resi disponibili dall'Archivio nazionale dei numeri civici delle strade urbane (ANNCSU), di cui all'articolo 3 del decreto-legge 18 ottobre 2012, n. 179, convertito con modificazioni dalla legge 17 dicembre 2012, n. 221.\u00bb; \n 2) al comma 5, le parole: \u00aba tal fine necessari e\u00bb sono sostituite dalle seguenti: \u00aba tal fine necessari, o\u00bb e dopo le parole: \u00abarchivi informatizzati\u00bb, sono inserite le seguenti: \u00abopportunamente integrati con il codice identificativo univoco di cui al comma 3\u00bb; \n\nd) l'articolo 64-ter \u00e8 sostituito dal seguente: \n \u00abArticolo 64-ter (Piattaforma di gestione deleghe). - 1. Il cittadino iscritto in ANPR pu\u00f2 delegare l'accesso ai servizi in rete erogati dalle pubbliche amministrazioni che richiedono identificazione informatica, a non pi\u00f9 di due soggetti iscritti in ANPR, titolari dell'identit\u00e0 digitale di cui all'articolo 64, comma 2-quater, con livello di sicurezza almeno significativo. \n 2. La presentazione della delega avviene tramite la piattaforma di cui al comma 5, mediante una delle modalit\u00e0 previste dall'articolo 65, comma 1, o recandosi presso gli uffici del comune di residenza. La delega \u00e8 revocabile in ogni momento. Il delegante viene puntualmente informato dalla piattaforma di cui al comma 5, dell'esercizio della delega da parte del delegato. \n 3. Per i soggetti sottoposti alle forme di tutela previste dal codice civile nei casi di incapacit\u00e0 totale o parziale a provvedere ai propri interessi, il Ministero della giustizia rende disponibile alla piattaforma di cui al comma 5, per il tramite della piattaforma di cui all'articolo 50-ter, le informazioni, ove disponibili in formato digitale idoneo, relative alla qualifica di tutore, di curatore o di amministratore di sostegno del soggetto che richiede l'accesso ai servizi in rete quale rappresentante del soggetto tutelato. \n 4. I gestori di identit\u00e0 digitale, tramite la piattaforma di cui al comma 5, verificano l'esistenza di eventuali deleghe in capo al cittadino che effettua l'accesso ai servizi in rete erogati dalle pubbliche amministrazioni. \n 5. Ai fini di cui al comma 1, l'Istituto Poligrafico e Zecca dello Stato S.p.A. realizza, gestisce e cura la manutenzione della piattaforma per la gestione delle deleghe. L'accesso ai dati attraverso la piattaforma non modifica la disciplina relativa alla titolarit\u00e0 del trattamento, ferme restando le specifiche responsabilit\u00e0 ai sensi dell'articolo 28 del regolamento (UE) 2016/679 del Parlamento europeo e del Consiglio, del 27 aprile 2016, in capo all'Istituto Poligrafico e Zecca dello Stato S.p.A., nonch\u00e9 le responsabilit\u00e0 dei soggetti che trattano i dati in qualit\u00e0 di titolari autonomi del trattamento. La realizzazione della piattaforma di cui al primo periodo rientra nel programma \u00abServizi digitali e cittadinanza digitale\u00bb del PNC di cui all'articolo 1, comma 2, lettera a), numero 1), del decreto-legge 6 maggio 2021, n. 59, convertito, con modificazioni, dalla legge 1\u00b0 luglio 2021, n. 101. \n 6. Con decreto del Presidente del Consiglio dei ministri ovvero dell'Autorit\u00e0 politica delegata in materia di innovazione tecnologica, ove nominata, adottato di concerto con il Ministro della giustizia, sentiti il Garante per la protezione dei dati personali e l'Agenzia per la cybersicurezza nazionale, sono definiti le caratteristiche tecniche, l'architettura generale, i requisiti di sicurezza, le modalit\u00e0 di funzionamento della piattaforma di cui al comma 5, nonch\u00e9 le tipologie di dati oggetto di trattamento e, in generale, le modalit\u00e0 e le procedure per assicurare il rispetto dell'articolo 5 del regolamento (UE) 2016/679. \n 7. Agli oneri derivanti dalla progettazione, realizzazione e graduale messa a disposizione della piattaforma di cui al comma 5, pari a 1.589.784 euro per l'anno 2024 ed a 3.070.216 euro per l'anno 2025, si provvede a valere sulle risorse assegnate, nell'ambito del Fondo complementare al PNRR, per l'Investimento 1.4 della Missione 1, Componente 1 di titolarit\u00e0 della struttura della Presidenza del Consiglio dei ministri competente per l'innovazione tecnologica e la transizione digitale.\u00bb. \n\ne) dopo l'articolo 64-ter \u00e8 inserito il seguente: \n \u00abArt. 64-quater (Sistema di portafoglio digitale italiano - Sistema IT-Wallet) - 1. Al fine di valorizzare e rafforzare l'interoperabilit\u00e0 tra le banche dati pubbliche attraverso la Piattaforma Digitale Nazionale Dati (PDND) di cui all'articolo 50-ter, nonch\u00e9 di favorire la diffusione e l'utilizzo di servizi in rete erogati da soggetti pubblici e privati, \u00e8 istituito il Sistema di portafoglio digitale italiano (Sistema IT-Wallet). \n 2. Il Sistema IT-Wallet \u00e8 costituito da una soluzione di portafoglio digitale pubblico (IT-Wallet pubblico), resa disponibile mediante il punto di accesso telematico di cui all'articolo 64-bis, nonch\u00e9 da soluzioni di portafoglio digitale private (IT-Wallet privato), rese disponibili dai soggetti privati interessati, previo accreditamento da parte dell'AgID, secondo le modalit\u00e0 di cui al comma 3. \n 3. Al fine di garantire la necessaria celere evoluzione del Sistema IT-Wallet, con decreto del Presidente del Consiglio dei ministri ovvero dell'Autorit\u00e0 politica delegata in materia di innovazione tecnologica, ove nominata, adottato su proposta di AgID e di concerto con il Ministro dell'economia e delle finanze e con il Ministro per la pubblica amministrazione, sentite l'Agenzia per la cybersicurezza nazionale, per i profili di competenza, e la Conferenza permanente per i rapporti tra lo Stato, le regioni e le province autonome di Trento e di Bolzano, sono approvate apposite linee guida. Le linee guida di cui al primo periodo, adottate entro sessanta giorni dalla data di entrata in vigore della presente disposizione periodicamente aggiornate, definiscono: \n a) le caratteristiche tecniche e le modalit\u00e0 di adozione dell'IT-Wallet pubblico e delle soluzioni di IT-Wallet privato da parte di cittadini e imprese, nonch\u00e9 la tipologia di servizi resi disponibili dalle soluzioni IT-Wallet; \n b) le modalit\u00e0 di accreditamento presso l'AgID dei soggetti privati fornitori delle soluzioni IT- Wallet privato; \n c) i servizi resi disponibili alle pubbliche amministrazioni e ai soggetti privati accreditati, sia in qualit\u00e0 di erogatori di servizi, sia in qualit\u00e0 di erogatori di attestazioni elettroniche relative a prerogative, caratteristiche, licenze o qualit\u00e0 di persone fisiche e giuridiche, per il tramite della piattaforma di cui all'articolo-50-ter; \n d) gli standard tecnici adottati per garantire interoperabilit\u00e0 del Sistema IT-Wallet con le banche dati e i sistemi informativi della pubblica amministrazione e dei soggetti privati accreditati, inclusa la piattaforma di cui all'articolo 50-ter, anche al fine di garantire la compatibilit\u00e0 dell'IT-Wallet pubblico e delle soluzioni di IT-Wallet privato con precedenti sistemi di identit\u00e0 digitale e con i relativi sistemi di autenticazione per l'accesso in rete gi\u00e0 predisposti; \n e) le misure da adottare sul piano tecnico e organizzativo per assicurare livelli di affidabilit\u00e0, disponibilit\u00e0 e sicurezza adeguati al Sistema IT-Wallet; \n f) le modalit\u00e0 per la messa a disposizione del codice sorgente di tutte le componenti dell'IT- Wallet pubblico e delle soluzioni di IT-Wallet privato, ai sensi dell'articolo 69. \n 4. La societ\u00e0 di cui all'articolo 8, comma 2, del decreto-legge 14 dicembre 2018, n. 135, convertito, con modificazioni, dalla legge 11 febbraio 2019, n. 12, e la societ\u00e0 di cui all'articolo 1 del decreto legislativo 21 aprile 1999, n. 116 provvedono, nel rispetto delle linee guida di cui al comma 3, alla realizzazione e gestione della infrastruttura organizzativa e tecnologica necessaria per l'attuazione del Sistema IT Wallet, assicurando, in particolare, la disponibilit\u00e0 dell'IT-Wallet pubblico e dei servizi necessari ai soggetti privati interessati a rendere disponibili soluzioni di IT-Wallet privato. Alla societ\u00e0 di cui all'articolo 1 del decreto legislativo 21 aprile 1999, n. 116 \u00e8 affidata la progettazione, la realizzazione, l'implementazione e la gestione dell'infrastruttura tecnologica dei sistemi di rilascio, la certificazione e la verifica delle attestazioni elettroniche di identit\u00e0 digitale, di quelle relative a prerogative, caratteristiche, licenze o qualit\u00e0 presenti nelle banche dati della pubblica amministrazione nonch\u00e9 dei registri fiduciari per l'accreditamento dei soggetti coinvolti nei processi di rilascio, certificazione e verifica nonch\u00e9 per la verifica della validit\u00e0 e la gestione del ciclo di vita delle attestazioni elettroniche. Agli oneri occorrenti per rendere disponibili da parte degli Identity provider pubblici i servizi di verifica di cui secondo periodo del presente comma si provvede a valere sulle risorse disponibili a legislazione vigente. \n 5. Con decreto del Presidente del Consiglio dei ministri ovvero dell'Autorit\u00e0 politica delegata in materia di innovazione tecnologica, ove nominata, adottato di concerto con il Ministro dell'economia e delle finanze e con il Ministro per la pubblica amministrazione, sentito il Garante per la protezione dei dati personali per gli aspetti di competenza, sono definiti: \n a) i compiti e le funzioni attribuiti a ciascuna delle societ\u00e0 di cui al comma 4; \n b) la data a decorrere dalla quale l'IT-Wallet pubblico \u00e8 reso disponibile, nonch\u00e9 il termine entro il quale i soggetti di cui all'articolo 2, comma 2, sono tenuti a rendere disponibili i dati e i documenti relativi a prerogative, caratteristiche, licenze o qualit\u00e0 di persone fisiche e giuridiche sotto forma di attestazioni elettroniche ovvero a rendere disponibili i dati e i documenti per la generazione di attestazioni elettroniche, nonch\u00e9 ad avvalersi delle attestazioni elettroniche presenti nelle istanze e nelle dichiarazioni formulate nei loro confronti con esenzione dei controlli di cui al capo V del decreto del Presidente della Repubblica 28 dicembre 2000, n. 445; \n c) la data a decorrere dalla quale i soggetti privati accreditati possono rendere disponibili soluzioni di IT-Wallet privato; \n d) al fine di concorrere alla sostenibilit\u00e0 economica del Sistema IT-Wallet a regime e ferma restando la gratuit\u00e0 dell'emissione dell'IT-Wallet pubblico per cittadini e imprese, la tipologia di servizi che possono essere oggetto di remunerazione da parte del titolare del Wallet e dei soggetti privati accreditati in qualit\u00e0 di erogatori di servizi, incluse le relative indicazioni di costo. \n 6. Agli oneri derivanti dalla progettazione, realizzazione e graduale messa a disposizione dell'infrastruttura tecnologica per l'attuazione del Sistema IT-Wallet, di cui al comma 4, pari a complessivi 102 milioni di euro per gli anni 2024, 2025 e 2026, si provvede quanto a 69 milioni a valere sulle risorse assegnate per l'Investimento 1.3 \"Dati e interoperabilit\u00e0\" della Missione 1 \"Digitalizzazione, innovazione, competitivit\u00e0 e cultura\", Componente 1 \"Digitalizzazione, innovazione e sicurezza nella PA\" del PNRR, quanto a 33 milioni a valere sul Fondo per l'innovazione tecnologica e la digitalizzazione di cui all'articolo 239 del decreto legge 19 maggio 2020, n. 34 convertito con modificazioni dalla legge 17 luglio 2020, n. 77. \n 7. Nelle more della piena funzionalit\u00e0 del Sistema IT Wallet, sono rese disponibili, a richiesta, attraverso il punto di accesso telematico di cui all'articolo 64-bis, le versioni digitali della Tessera sanitaria - Tessera europea di assicurazione di malattia (TS/TEAM), della patente di guida mobile e della Carta europea della disabilit\u00e0. La verifica di validit\u00e0 di tali versioni digitali \u00e8 consentita, anche a soggetti terzi, mediante funzionalit\u00e0 rese disponibili dal punto di accesso telematico. La versione digitale della TS/TEAM \u00e8 disponibile secondo le modalit\u00e0 previste dal regolamento (UE) 2018/1724 del Parlamento europeo e del Consiglio, del 2 ottobre 2018, concernente lo sportello digitale unico. I dati e i documenti necessari per la generazione delle versioni digitali, della patente di guida mobile e della Carta europea della disabilit\u00e0 sono resi disponibili, rispettivamente, dal Ministero delle infrastrutture e trasporti e dall'Istituto nazionale di previdenza sociale (INPS) alla societ\u00e0 di cui all'articolo 1 del decreto legislativo 21 aprile 1999, n. 116, per il tramite della piattaforma di cui al citato articolo 50-ter. Salvo gli utilizzi previsti dalla TS/TEAM in qualit\u00e0 di Carta Nazionale dei Servizi, la versione digitale della TS/TEAM ha lo stesso valore, per la fruizione di servizi erogati online o in presenza, del documento rilasciato dal Ministero dell'economia e delle finanze su supporto plastificato ai sensi dell'articolo 50 del decreto-legge 30 settembre 2003, n. 269, convertito, con modificazioni, dalla legge 24 novembre 2003, n. 326, e dell'articolo 11, comma 15, del decreto-legge 31 maggio 2010, n. 78, convertito, con modificazioni, dalla legge 30 luglio 2010, n. 122 . La patente di guida mobile \u00e8 la versione digitale della patente di guida di cui un conducente residente in Italia ai sensi dell'articolo 118-bis del decreto legislativo 30 aprile 1992, n. 285, \u00e8 titolare.\nTale patente mobile consente la verifica, tramite collegamento con l'anagrafe nazionale degli abilitati alla guida di cui all'articolo 226, comma 10, del citato decreto legislativo n. 285 del 1992, dell'esistenza e della validit\u00e0 del diritto alla guida del suo titolare ed \u00e8 equipollente a documento di identit\u00e0 dello stesso. Ai fini della circolazione sul territorio nazionale la patente di guida mobile soddisfa gli obblighi di cui all'articolo 180, comma 1, lettera b), del decreto legislativo n. 285 del 1992.\u00bb. \n\n\n\n\n2. Al fine di popolare l'Anagrafe nazionale dell'istruzione superiore (ANIS) di cui all'articolo 62-quinquies del Codice dell'amministrazione digitale di cui al decreto legislativo 7 marzo 2005, n. 82, il Ministero dell'universit\u00e0 e della ricerca trasmette all'ANIS, entro il 30 giugno 2025, i dati relativi ai titoli di studio conseguiti, acquisiti nell'Anagrafe nazionale degli studenti, dei diplomati e dei laureati degli istituti tecnici superiori e delle istituzioni della formazione superiore di cui all'articolo 1-bis del decreto-legge 9 maggio 2003, n. 105, convertito, con modificazioni, dalla legge 11 luglio 2003, n. 170. \n\n\n\n3. Ai fini del rafforzamento dell'interoperabilit\u00e0 tra le banche dati pubbliche e di valorizzazione della Piattaforma Digitale Nazionale Dati di cui all'articolo 50-ter del decreto legislativo n. 82 del 2005, nonch\u00e9 di razionalizzazione e di riassetto industriale nell'ambito delle partecipazioni detenute dallo Stato, sono attribuiti rispettivamente all'Istituto Poligrafico e Zecca dello Stato S.p.A., in misura non inferiore al 51 per cento, e, per la restante quota di partecipazione, al fornitore del servizio universale di cui all'articolo 3 del decreto legislativo 22 luglio 1999, n. 261, i diritti di opzione per l'acquisto dell'intera partecipazione azionaria detenuta dallo Stato nella societ\u00e0 PagoPA S.p.A., di cui all'articolo 8, comma 2, del decreto-legge 14 dicembre 2018, n. 135, convertito, con modificazioni, dalla legge 11 febbraio 2019, n. 12. Il corrispettivo della cessione delle quote di cui al primo periodo \u00e8 determinato sulla base di una relazione giurata di stima prodotta da uno o pi\u00f9 soggetti di adeguata esperienza e qualificazione professionale nominati dal Ministero dell'economia e delle finanze, di intesa con le parti acquirenti e con oneri a carico delle stesse. Tutti gli atti connessi alle operazioni di cui al presente comma sono esenti da imposizione fiscale, diretta e indiretta, e da tasse. Le somme oggetto del corrispettivo di cui al presente comma sono versate all'entrata del bilancio dello Stato per essere riassegnate, nel medesimo anno, nell'ambito dello stato di previsione del Ministero dell'economia e delle finanze, al fondo per l'ammortamento dei titoli di Stato. \n\n\n\n4. All'articolo 8, comma 2, del decreto-legge 14 dicembre 2018, n. 135, convertito, con modificazioni, dalla legge 11 febbraio 2019, n. 12, al primo periodo, le parole: \u00abinteramente partecipata dallo Stato\u00bb sono sostituite dalle seguenti: \u00abcontrollata, anche indirettamente, dallo Stato\u00bb. \n\n\n\n5. Al fine di assicurare il raggiungimento degli obiettivi stabiliti dal PNRR nella Missione 1, Componente 1 - \"Digitalizzazione, innovazione e sicurezza PA\", all'articolo 4, comma 1, alinea, del decreto-legge 29 ottobre 2019, n. 126, convertito, con modificazioni, dalla legge 20 dicembre 2019, n. 159, dopo le parole: \u00abterza missione\u00bb, sono aggiunte le seguenti: \u00ab, nonch\u00e9 alla societ\u00e0 PagoPA S.p.A., di cui all'articolo 8, comma 2, del decreto-legge 14 dicembre 2018, n. 135, convertito, con modificazioni, dalla legge 11 febbraio 2019, n. 12\u00bb. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:39:17.687297"}
{"text": "\n\n\nArt. 21\nMisure in materia di digitalizzazione e dematerializzazione documentale delle pubbliche amministrazioni\n\n\n1. Al fine di assicurare l'efficace e tempestiva attuazione dei processi di dematerializzazione e digitalizzazione documentale delle pubbliche amministrazioni connessi agli obiettivi di cui al regolamento (UE) 2021/240 del Parlamento europeo e del Consiglio, del 10 febbraio 2021, e al regolamento (UE) 2021/241 del Parlamento europeo e del Consiglio, del 12 febbraio 2021, le pubbliche amministrazioni, mediante apposite convenzioni, possono avvalersi, ai sensi dell'articolo 10 del decreto-legge 31 maggio 2021, n. 77, convertito, con modificazioni, dalla legge 29 luglio 2021, n. 108, del supporto tecnico-operativo assicurato dell'Istituto Poligrafico e Zecca dello Stato S.p.A. \n\n\n\n2. A valere sulle risorse di cui all'articolo 1, comma 2, lettera a), numero 1, del decreto-legge 6 maggio 2021, n. 59, convertito, con modificazioni dalla legge 1\u00b0 luglio 2021, n. 101, e nell'ambito del programma servizi digitali e cittadinanza digitale del PNC, il Dipartimento per la trasformazione digitale della Presidenza del Consiglio dei ministri pu\u00f2 ricorrere, mediante apposita convenzione, all'Istituto Poligrafico e Zecca dello Stato S.p.A. per la realizzazione di progetti pilota per investimenti relativi alla definizione di modelli per la dematerializzazione degli archivi cartacei e per la digitalizzazione dei relativi processi caratterizzati da elevata replicabilit\u00e0. \n\n\n\n3. Per le finalit\u00e0 di cui ai commi 1 e 2, l'Istituto Poligrafico e Zecca dello Stato S.p.A. pu\u00f2 avvalersi, sulla base di un'apposita convenzione, di concessionari di pubblici servizi, ivi incluse societ\u00e0 da questi controllate, che siano, anche in relazione al relativo gruppo societario, dotati di infrastrutture fisiche e digitali gi\u00e0 operative e capillari su tutto il territorio nazionale, e di piattaforme tecnologiche integrate caratterizzate da elevati livelli di sicurezza informatica, che siano, anche in relazione a societ\u00e0 da questi controllate, Identity Provider e abbiano la qualifica di Certification Authority accreditata dall'Agenzia per l'Italia digitale, con esperienza pluriennale nella ricezione, digitalizzazione e gestione delle istanze e dichiarazioni alla pubblica amministrazione. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:39:21.787498"}
{"text": "\n\n\nArt. 22\n Disposizioni urgenti in materia di personale\n\n\n\n\n1. Al decreto-legge 9 giugno 2021, n. 80, convertito, con modificazioni, dalla legge 6 agosto 2021, n. 113, sono apportate le seguenti modificazioni: \n\na) all'articolo 11: \n 1) al comma 2, primo periodo, dopo le parole: \u00abo titoli equipollenti o equiparati\u00bb sono aggiunte, in fine, le seguenti: \u00abovvero deve aver conseguito i titoli di studio anzidetti entro sessanta giorni dalla data di pubblicazione del bando di concorso semprech\u00e8 alla suddetta data avesse superato l'ultimo esame previsto dal corso di laurea\u00bb; \n 2) al comma 4: \n 2.1) all'alinea, le parole \u00abl'intero periodo sempre presso la sede di prima assegnazione\u00bb sono sostituite dalle seguenti: \u00abalmeno due anni consecutivi\u00bb; \n 2.2) alla lettera d) il segno di interpunzione \u00ab.\u00bb \u00e8 sostituito dal seguente: \u00ab;\u00bb; \n 2.3) dopo la lettera d) \u00e8 aggiunta la seguente: \n \u00abd-bis) costituisce titolo di preferenza, a parit\u00e0 di titoli e di merito, ai sensi dell'articolo 5 del regolamento di cui al decreto del Presidente della Repubblica 9 maggio 1994, n. 487, nei concorsi indetti dalle amministrazioni dello Stato.\u00bb. \n\nb) all'articolo 14: \n 1) al comma 11, terzo periodo, le parole: \u00abper uno solo dei distretti\u00bb sono sostituite dalle seguenti: \u00abper una o pi\u00f9 sedi dei distretti\u00bb; \n 2) dopo il comma 12-ter \u00e8 inserito il seguente: \u00ab12-quater. Se il lavoratore assunto a tempo determinato alle dipendenze del Ministero della giustizia ai sensi degli articoli 11 e 13 risulta vincitore di un concorso indetto per l'assunzione a tempo indeterminato alle dipendenze di una pubblica amministrazione diversa dal Ministero della giustizia, la data di immissione in ruolo pu\u00f2 essere differita fino al termine del rapporto a tempo determinato e non oltre il 30 giugno 2026, previo assenso di tale amministrazione e del lavoratore interessato.\u00bb; \n\nc) dopo l'articolo 16, \u00e8 inserito il seguente: \n \u00abArt. 16-bis (Stabilizzazione del personale assunto a tempo determinato). - 1. In deroga a quanto previsto dall'articolo 20 del decreto legislativo 25 maggio 2017, n. 75, a decorrere dal 1\u00b0 luglio 2026 il Ministero della giustizia \u00e8 autorizzato a stabilizzare nei propri ruoli i dipendenti assunti a tempo determinato ai sensi dell'articolo 11, comma 1, primo periodo e dell'articolo 13, che hanno lavorato per almeno ventiquattro mesi continuativi nella qualifica ricoperta e risultano in servizio alla data del 30 giugno 2026, previa selezione comparativa sulla base dei distretti territoriali e degli uffici centrali, nei limiti delle facolt\u00e0 assunzionali maturate e disponibili a legislazione vigente e dei posti disponibili in organico, con possibilit\u00e0 di scorrimento fra i distretti. \n 2. In deroga a quanto previsto dall'articolo 20 del decreto legislativo 25 maggio 2017, n. 75, a decorrere dal 1\u00b0 luglio 2026 il Segretariato generale della Giustizia amministrativa \u00e8 autorizzato a procedere, nel limite di ottanta unit\u00e0 da inquadrare nell'area dei funzionari del vigente Contratto collettivo nazionale (CCNL), Comparto funzioni centrali e di dieci unit\u00e0 da inquadrare nell'area degli assistenti del medesimo CCNL e con corrispondente incremento della dotazione organica del personale amministrativo della Giustizia amministrativa, alla stabilizzazione nei propri ruoli, previa selezione comparativa, dei dipendenti assunti a tempo determinato ai sensi dell'articolo 11, comma 1, terzo periodo, che hanno lavorato per almeno ventiquattro mesi continuativi nella qualifica ricoperta e risultano in servizio alla data del 30 giugno 2026. Agli oneri derivanti dall'attuazione del presente comma, pari ad euro 2.457.650 per l'anno 2026 e ad euro 4.915.299 a decorrere dall'anno 2027, si provvede a valere sulle risorse del bilancio autonomo della Giustizia amministrativa disponibili a legislazione vigente e senza nuovi e maggiori oneri a carico della finanza pubblica. Alla compensazione dei relativi effetti finanziari, in termini di fabbisogno e di indebitamento netto, pari a euro 1.265.690 ((per l'anno 2026 e euro 2.531.379 annui a decorrere dall'anno 2027)), si provvede mediante corrispondente riduzione del fondo per la compensazione degli effetti finanziari non previsti a legislazione vigente conseguenti all'attualizzazione di contributi pluriennali, di cui all'articolo 6, comma 2, del decreto-legge 7 ottobre 2008, n. 154, convertito, con modificazioni, dalla legge 4 dicembre 2008, n. 189.\u00bb. \n\n\n\n\n2. Al fine di dare attuazione alle disposizioni previste dall'articolo 13, comma 2, del decreto-legge 22 giugno 2023, n. 75, convertito, con modificazioni, dalla legge 10 agosto 2023, n. 112, \u00e8 prorogata al biennio 2024-2025 l'autorizzazione ad assumere settanta unit\u00e0 di personale dirigenziale di livello non generale, con contratto di lavoro a tempo indeterminato e nei limiti della vigente dotazione organica. Per l'espletamento delle procedure concorsuali relative all'assunzione del personale di cui al primo periodo, \u00e8 autorizzata la spesa di euro 935.200 per l'anno 2024, cui si provvede mediante corrispondente riduzione, per il medesimo anno, del Fondo di cui all'articolo 16, comma 3, del decreto-legge n. 75 del 2023. \n\n\n\n3. Le disposizioni di cui al comma 1, lettera a), numeri 2.1) e 2.3), si applicano anche agli addetti all'ufficio per il processo in servizio alla data di entrata in vigore del presente decreto. \n\n\n\n4. Per l'espletamento delle procedure concorsuali relative alle assunzioni dei profili professionali di cui all'articolo 11 del decreto-legge n. 80 del 2021, una quota delle risorse ricompresa nel limite di spesa previsto dal comma 3 dell'articolo 16 del decreto-legge n. 80 del 2021 afferenti all'investimento M1C1 - 1.8 del PNRR, dai conti correnti di cui all'articolo 1, comma 1038, della legge 30 dicembre 2020, n. 178 e non utilizzata per le finalit\u00e0 di cui al comma 1 del medesimo articolo 16, pari ad euro 2.350.000, \u00e8 destinata ad incrementare per l'anno 2024 le risorse autorizzate dall'articolo 14, comma 13, del decreto-legge n. 80 del 2021. \n\n\n\n\n\n5. All'articolo 67 delle norme di attuazione, di coordinamento e transitorie del codice di procedura penale, di cui al decreto legislativo 28 luglio 1989, n. 271, sono apportate le seguenti modificazioni: \n\na) al comma 2, dopo le parole: \u00abanalisi e comparazione della grafia\u00bb \u00e8 inserita la seguente: \u00ab, trascrizione,\u00bb; \n\nb) dopo il comma 5 \u00e8 aggiunto il seguente: \n \u00ab5-bis. Con decreto del Ministro della giustizia, adottato di concerto con il Ministro dell'economia e delle finanze e con il Ministro delle imprese e del made in Italy, sono stabilite le ulteriori categorie dell'albo e i settori di specializzazione di ciascuna categoria.\u00bb. \n\n\n\n\n6. Nelle more dell'adozione del decreto di cui all'articolo 67, comma 5-bis, delle norme di attuazione, di coordinamento e transitorie del codice di procedura penale, approvate con decreto legislativo n. 271 del 1989, le ulteriori categorie dell'albo dei periti e i settori di specializzazione di ciascuna categoria sono quelli di cui agli allegati A e B al decreto del Ministro della giustizia 4 agosto 2023, n. 109, ove compatibili. \n\n\n\n7. In attuazione delle disposizioni di cui ai commi 5 e 6, con provvedimento del responsabile dei sistemi informativi automatizzati del Ministero della giustizia sono aggiornate le specifiche tecniche previste dall'articolo 16-novies del decreto-legge 18 ottobre 2012, n. 179, convertito, con modificazioni, con legge 17 dicembre 2012, n. 221. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:39:25.887259"}
{"text": "\n\n\nArt. 23\nIncentivi per gli uffici giudiziari per il conseguimento degli obiettivi stabiliti dal Piano nazionale di ripresa e resilienza\n\n\n1. Ai fini del conseguimento degli obiettivi stabiliti dal PNRR il Ministero della giustizia rileva, per ciascun ufficio giudiziario, la percentuale di riduzione dei procedimenti civili pendenti per ciascuna delle annualit\u00e0 di attuazione del PNRR e procede all'individuazione dei corrispondenti obiettivi annuali. \n\n\n\n2. Per ciascuno degli anni 2024 e 2025 il Ministero della Giustizia pu\u00f2 individuare una quota delle risorse di cui all'investimento M1C1 - 1.8. del PNRR, comprensiva degli oneri riflessi a carico dell'Amministrazione, da destinare all'incremento del Fondo risorse decentrate del personale amministrativo del Ministero della Giustizia. \n\n\n\n3. Le risorse di cui al comma 2 sono corrisposte al personale amministrativo degli uffici giudiziari che riducono i procedimenti civili pendenti, in relazione al grado di conseguimento degli obiettivi di cui al comma 1 e sulla base dei criteri previsti dalla contrattazione integrativa, nel limite del 15 per cento del trattamento economico individuale complessivo lordo annuo.\nL'eventuale quota di risorse non attribuibile al personale in base ai predetti criteri \u00e8 versata dal Ministero della giustizia in favore dei conti correnti di tesoreria di cui all'articolo 1, comma 1038, della legge 30 dicembre 2020, n. 178. \n\n\n\n4. La quota parte di risorse individuate dal Ministero della Giustizia per le finalit\u00e0 di cui al comma 2 sono versate, negli anni 2024 e 2025, dai conti correnti di tesoreria di cui all'articolo 1, comma 1038, della legge 30 dicembre 2020, n. 178, all'entrata del bilancio dello Stato, per la successiva riassegnazione al pertinente capitolo di spesa dello stato di previsione del Ministero della Giustizia. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:39:29.987546"}
{"text": "\n\n\nArt. 24\n Disposizioni in materia reclutamento \n dei magistrati tributari\n\n\n1. All'articolo 1 della legge 31 agosto 2022, n. 130, dopo il comma 10, sono inseriti i seguenti: \n \u00ab10-bis. Nell'ambito delle facolt\u00e0 assunzionali dei magistrati tributari previste dal comma 10, per l'anno 2024, e in deroga agli articoli 4 e seguenti del decreto legislativo 31 dicembre 1992, n. 545, il Ministero dell'economia e delle finanze, sentito il Consiglio di presidenza della giustizia tributaria, bandisce un concorso per il reclutamento di 68 unit\u00e0 di magistrati, aumentate delle unit\u00e0 non assunte ai sensi del comma 10, primo periodo, con le specifiche modalit\u00e0 di seguito definite. Alla procedura concorsuale di cui al presente comma non si applica la riserva di posti di cui al comma 3.\nLa procedura concorsuale di cui al presente comma \u00e8 articolata in una prova preselettiva, una prova scritta e una prova orale. La prova preselettiva, che pu\u00f2 avere luogo anche in sedi decentrate e in date o sessioni diverse, \u00e8 realizzata con l'ausilio di strumenti informatizzati, e consiste nella soluzione di settantacinque quesiti a risposta multipla da risolvere nel tempo massimo di sessanta minuti, attinenti alle materie di diritto civile, diritto processuale civile, diritto tributario, diritto processuale tributario e diritto commerciale. La valutazione della prova preselettiva \u00e8 effettuata sulla base del punteggio attribuito con i criteri individuati nel bando di concorso. Il Ministero dell'economia e delle finanze pu\u00f2 avvalersi, per la predisposizione e formulazione dei quesiti, nonch\u00e9 per l'organizzazione della preselezione, di Enti, aziende o Istituti specializzati operanti nel settore della selezione delle risorse umane. La commissione esaminatrice provveder\u00e0 alla validazione dei quesiti di cui al sesto periodo, che saranno pubblicati sul sito del Ministero dell'economia e delle finanze in data antecedente a quella individuata per lo svolgimento della prova preselettiva fissata nel bando di concorso. Il punteggio della prova preselettiva non concorre alla determinazione del punteggio complessivo. Alla prova scritta \u00e8 ammesso un numero di candidati pari a tre volte i posti messi a concorso. Sono comunque ammessi alle prove scritte coloro che hanno riportato lo stesso punteggio dell'ultimo candidato che risulta ammesso. Sono esonerati dalla prova preliminare ed ammessi comunque alla prova scritta: \n a) i giudici tributari presenti nel ruolo unico di cui all'articolo 4, comma 39-bis, della legge 12 novembre 2011, n. 183; \n b) i magistrati ordinari, militari, amministrativi e contabili; \n c) i procuratori e gli avvocati dello Stato; \n d) i candidati diversamente abili con percentuale di invalidit\u00e0 pari o superiore all'80 per cento, in base all'articolo 20, comma 2-bis, della legge 5 febbraio 1992, n. 104. \n 10-ter. La prova scritta di cui al comma 10-bis, consiste nello svolgimento di due elaborati tra i tre indicati dall'articolo 4, comma 3, del decreto legislativo 31 dicembre 1992, n. 545. Gli elaborati da svolgersi durante le prove scritte sono individuati mediante sorteggio da effettuarsi nell'imminenza della prova. Sono ammessi alla prova orale i candidati che ottengono un punteggio non inferiore a diciotto trentesimi in ciascun elaborato della prova scritta. Non si procede alla correzione del secondo elaborato qualora la valutazione dell'elaborato della prima prova scritta svolta risulti inferiore a diciotto trentesimi. Resta ferma per la prova orale la disciplina di cui all'articolo 4, commi 4 e 5, del citato decreto legislativo n. 545 del 1992. Il mancato superamento della prova scritta o della prova orale rileva ai fini e per gli effetti dell'articolo 4-bis, comma 1, lettera d), del predetto decreto legislativo n. 545 del 1992. La commissione di concorso di cui all'articolo 4-quater del decreto legislativo n. 545 del 1992 \u00e8 nominata nei quindici giorni successivi alla scadenza del termine per la presentazione delle domande con decreto del Ministro dell'economia e delle finanze, previa delibera del Consiglio di presidenza della giustizia tributaria. Per quanto non espressamente previsto nel presente comma, si applica la disciplina di cui agli articoli 4 e seguenti del decreto legislativo n. 545 del 1992, in quanto compatibile.\u00bb. \n\n\n\n2. Il Ministero dell'economia e delle finanze, sentito il Consiglio di presidenza della giustizia tributaria, bandisce la procedura concorsuale di cui al all'articolo 1, commi 10-bis e 10-ter, della legge 31 agosto 2022, n. 130, come inseriti dal comma 1, entro trenta giorni dalla data di entrata in vigore della legge di conversione del presente decreto. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:39:34.087181"}
{"text": "\n\n\nArt. 25\n Disposizioni in materia di pignoramento \n di crediti verso terzi\n\n\n\n\n1. Al codice di procedura civile, di cui al regio decreto 28 ottobre 1940, n. 1443, sono apportate le seguenti modificazioni: \n\na) all'articolo 546, primo comma, il primo periodo \u00e8 sostituito dal seguente: \u00abDal giorno in cui gli \u00e8 notificato l'atto previsto nell'articolo 543, il terzo \u00e8 soggetto agli obblighi che la legge impone al custode relativamente alle cose e alle somme da lui dovute, nei limiti dell'importo del credito precettato aumentato di 1.000,00 euro per i crediti fino a 1.100,00 euro, di 1.600,00 euro per i crediti da 1.100,01 euro fino a 3.200,00 euro e della met\u00e0 per i crediti superiori a 3.200,00 euro.\u00bb; \n\nb) dopo l'articolo 551, \u00e8 inserito il seguente: \n \u00abArt. 551-bis (Efficacia del pignoramento di crediti del debitore verso terzi). - Salvo che sia gi\u00e0 stata pronunciata l'ordinanza di assegnazione delle somme o sia gi\u00e0 intervenuta l'estinzione o la chiusura anticipata del processo esecutivo, il pignoramento di crediti del debitore verso terzi perde efficacia decorsi dieci anni dalla notifica al terzo del pignoramento o della dichiarazione di interesse di cui al secondo comma. \n Al fine di conservare l'efficacia del pignoramento, nei due anni antecedenti alla scadenza del termine decennale di cui al primo comma il creditore pignorante o il creditore intervenuto a norma dell'articolo 525 pu\u00f2 notificare a tutte le parti e al terzo una dichiarazione di interesse al mantenimento del vincolo pignoratizio.\nLa dichiarazione contiene l'indicazione della data di notifica del pignoramento, dell'ufficio giudiziario innanzi al quale \u00e8 pendente la procedura esecutiva, delle parti, del titolo esecutivo e del numero di ruolo della procedura, nonch\u00e9 l'attestazione che il credito persiste. Se la dichiarazione di interesse \u00e8 notificata dal creditore intervenuto, la stessa contiene anche la data di deposito dell'atto di intervento. La dichiarazione di interesse \u00e8 depositata nel fascicolo dell'esecuzione, a pena di inefficacia della stessa, entro dieci giorni dall'ultima notifica. Se il pignoramento \u00e8 eseguito nei confronti di pi\u00f9 terzi, l'inefficacia del medesimo si produce solo nei confronti dei terzi rispetto ai quali non \u00e8 notificata e depositata la dichiarazione di interesse. \n In mancanza della notifica della dichiarazione di interesse di cui al secondo comma, il terzo \u00e8 liberato dagli obblighi previsti dall'articolo 546 decorsi sei mesi dalla scadenza del termine di efficacia del pignoramento previsto dal primo comma. \n Il processo esecutivo si estingue di diritto decorsi dieci anni dalla notifica al terzo del pignoramento o della successiva dichiarazione di interesse o, se i terzi sono pi\u00f9, dall'ultima delle notifiche ai medesimi. \n Le disposizioni di cui al presente articolo si applicano anche se l'esecuzione \u00e8 sospesa.\u00bb; \n\nc) all'articolo 553: \n 1) al primo comma, dopo il primo periodo sono aggiunti i seguenti: \u00abLa notifica dell'ordinanza di assegnazione \u00e8 accompagnata da una dichiarazione nella quale il creditore indica al terzo i dati necessari per provvedere al pagamento previsti dall'articolo 169-septies delle disposizioni per l'attuazione del presente codice.\nL'obbligo di pagamento decorre, per il terzo, dalla notifica dell'ordinanza di assegnazione e della dichiarazione di cui al secondo periodo.\u00bb; \n 2) dopo il terzo comma sono aggiunti i seguenti: \u00abI crediti assegnati cessano di produrre interessi nei confronti del debitore e del terzo se l'ordinanza di assegnazione non \u00e8 notificata al terzo entro novanta giorni dalla sua pronuncia o dalla sua comunicazione, unitamente alla dichiarazione di cui al primo comma, secondo periodo.\nGli interessi riprendono a decorrere dalla data della notifica dell'ordinanza e della dichiarazione. \n L'ordinanza di assegnazione, pronunciata entro il termine previsto dall'articolo 551-bis, primo comma, diventa inefficace se non \u00e8 notificata al terzo entro i sei mesi successivi alla scadenza del medesimo termine di cui all'articolo 551-bis, primo comma. \n Fermo quanto previsto dal primo comma, terzo periodo, l'ordinanza di assegnazione \u00e8 comunicata dalla cancelleria ai terzi pignorati i cui indirizzi di posta elettronica certificata risultano dai pubblici elenchi o che hanno eletto domicilio digitale speciale ai sensi dell'articolo 3-bis, comma 4-quinquies, del codice dell'amministrazione digitale, di cui al decreto legislativo 7 marzo 2005, n. 82.\u00bb; \n\nd) all'articolo 630, secondo comma, al secondo periodo, dopo le parole: \u00aba cura del cancelliere\u00bb, sono inserite le seguenti: \u00aballe parti,\u00bb e dopo le parole: \u00abfuori dall'udienza\u00bb, sono inserite le seguenti: \u00abe, in ogni caso, ai terzi pignorati i cui indirizzi di posta elettronica certificata risultano dai pubblici elenchi o che hanno eletto domicilio digitale speciale ai sensi dell'articolo 3-bis, comma 4-quinquies, del codice dell'amministrazione digitale, di cui al decreto legislativo 7 marzo 2005, n. 82.\u00bb. \n\n\n\n\n\n\n2. Alle disposizioni per l'attuazione del codice di procedura civile, di cui al regio decreto 18 dicembre 1941, n. 1368, sono apportate le seguenti modificazioni: \n\na) all'articolo 36 \u00e8 aggiunto, in fine, il seguente comma: \n \u00abIl terzo pignorato pu\u00f2 accedere al fascicolo senza necessit\u00e0 di autorizzazione del giudice.\u00bb; \n\nb) al Titolo IV, alla rubrica del Capo II dopo la parola: \u00abmobiliare\u00bb, sono aggiunte le seguenti: \u00abe presso terzi\u00bb; \n\nc) dopo l'articolo 169-sexies \u00e8 inserito il seguente: \n \u00abArt. 169-septies - Informazioni necessarie al pagamento dei crediti assegnati - La dichiarazione prevista dall'articolo 553, primo comma, del codice contiene le seguenti informazioni: \n 1) il numero di ruolo della procedura, l'indicazione del titolo esecutivo, i dati anagrafici e il codice fiscale del creditore e, se diverso, anche del destinatario del pagamento; \n 2) l'importo dovuto, comprensivo del dettaglio degli interessi, degli accessori e delle spese; \n 3) l'identificativo del conto di pagamento ovvero l'indicazione di altra modalit\u00e0 di esecuzione del pagamento.\u00bb. \n\n\n\n\n3. L'articolo 551-bis del codice di procedura civile, introdotto dal comma 1, lettera b), si applica anche alle procedure esecutive pendenti alla data di entrata in vigore del presente decreto. Il pignoramento di crediti presso terzi pendente da almeno otto anni alla data di entrata in vigore del presente decreto perde efficacia se il creditore procedente o il creditore intervenuto non procedono alla notifica della dichiarazione di interesse al mantenimento del vincolo pignoratizio entro il termine di due anni a decorrere dall'entrata in vigore del presente decreto. \n\n\n\n4. I crediti gi\u00e0 assegnati ai sensi dell'articolo 553 del codice di procedura civile alla data di entrata in vigore del presente decreto cessano di produrre interessi se l'ordinanza di assegnazione, che non sia stata antecedentemente notificata, non \u00e8 notificata al terzo entro novanta giorni dalla data medesima unitamente alla dichiarazione di cui all'articolo 553, primo comma, secondo periodo, introdotto dal presente decreto. Gli interessi riprendono a decorrere dalla data della notifica dell'ordinanza e della dichiarazione. \n\n\n\n5. Se, alla data di entrata in vigore del presente decreto, sono decorsi almeno otto anni dalla notifica al terzo del pignoramento ed \u00e8 stata pronunciata ordinanza di assegnazione, quest'ultima perde efficacia se non \u00e8 notificata nel termine di due anni dalla data di entrata in vigore del presente decreto e il terzo \u00e8 liberato dagli obblighi previsti dall'articolo 546 del codice di procedura civile. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:39:38.188387"}
{"text": "\n\n\nArt. 26\n Modifiche al decreto del Presidente della Repubblica \n 14 novembre 2002, n. 313\n\n\n\n\n1. Al testo unico delle disposizioni legislative e regolamentari in materia di casellario giudiziale, di casellario giudiziale europeo, di anagrafe delle sanzioni amministrative dipendenti da reato e dei relativi carichi pendenti, di cui al decreto del Presidente della Repubblica 14 novembre 2002, n. 313, sono apportate le seguenti modificazioni: \n\na) all'articolo 2, comma 1: \n 1) la lettera a) \u00e8 sostituita dalla seguente: \n \u00aba) \"casellario giudiziale\" \u00e8 la base dati di interesse nazionale ai sensi dell'articolo 60 del decreto legislativo 7 marzo 2005, n. 82, che contiene l'insieme dei dati relativi a provvedimenti giudiziari e amministrativi riferiti a soggetti determinati;\u00bb; \n 2) alle lettere a-bis), b), c) e d) le parole \u00abl'insieme dei dati relativi a\u00bb sono sostituite dalle seguenti: \u00abla base dati ai sensi dell'articolo 50-ter del decreto legislativo 7 marzo 2005, n. 82, che contiene i\u00bb; \n 3) la lettera p) \u00e8 sostituita dalla seguente: \n \u00abp) \"ufficio centrale\" \u00e8 l'ufficio presso la direzione generale degli affari interni del dipartimento per gli affari di giustizia del Ministero della giustizia;\u00bb; \n 4) dopo la lettera p-bis) \u00e8 inserita la seguente: \n \u00abp-ter) \u00abDGSIA\u00bb \u00e8 la Direzione generale per i sistemi informativi automatizzati del Dipartimento per la transizione digitale, l'analisi statistica e le politiche di coesione del Ministero della giustizia;\u00bb; \n 5) alla lettera q), il segno di interpunzione: \u00ab.\u00bb \u00e8 sostituito dal seguente: \u00ab;\u00bb; \n 6) dopo la lettera q) \u00e8 aggiunta la seguente: \n \u00abq-bis) \u00abPDND\u00bb \u00e8 la Piattaforma Digitale Nazionale Dati, di cui all'articolo 50-ter del decreto legislativo 7 marzo 2005, n. 82, che assicura la condivisione della base dati tra i soggetti che hanno diritto ad accedervi.\u00bb; \n\nb) all'articolo 28, comma 6, lettera b), dopo le parole \u00abnelle more\u00bb sono inserite le seguenti: \u00abdell'accreditamento alla PDND,\u00bb; \n\nc) all'articolo 39, comma 1, dopo la parola: \u00abavviene\u00bb sono inserite le seguenti: \u00abmediante accreditamento alla PDND. Nelle more dell'accreditamento alla PDND, la consultazione avviene\u00bb; \n\nd) all'articolo 42: \n 1) al comma 1, le parole da: \u00abdecreto dirigenziale\u00bb a: \u00abdati personali\u00bb sono sostituite dalle seguenti: \u00abprovvedimento del Direttore generale della DGSIA, sentito il Garante per la protezione dei dati personali e la Presidenza del Consiglio dei ministri - Dipartimento per la trasformazione digitale\u00bb; \n 2) al comma 1-bis, dopo le parole: \u00abdati personali\u00bb sono aggiunte le seguenti: \u00abe la Presidenza del Consiglio dei ministri - Dipartimento per la trasformazione digitale\u00bb; \n\ne) dopo l'articolo 42, \u00e8 aggiunto il seguente: \n \u00abArt. 42-bis (Gestione del sistema informatico). - 1. Il sistema informatico \u00e8 gestito dalla DGSIA. \n 2. Ferme restando le competenze dell'Ufficio del casellario centrale, la DGSIA: \n a) raccoglie e conserva i dati immessi nel sistema del casellario giudiziale e dei carichi pendenti, trattando separatamente quelli delle iscrizioni relative ai minorenni; \n b) raccoglie e conserva i dati immessi nell'anagrafe delle sanzioni amministrative dipendenti da reato e nell'anagrafe dei carichi pendenti delle sanzioni amministrative dipendenti da reato; \n c) conserva i dati raccolti adottando le pi\u00f9 idonee modalit\u00e0 tecniche al fine di consentirne l'immediato utilizzo per la reintegrazione di quelli eventualmente andati persi; \n d) conserva a fini statistici, in modo anonimo, i dati eliminati; \n e) gestisce le modalit\u00e0 tecniche di funzionamento del sistema di cui all'articolo 42, relative all'iscrizione, eliminazione, scambio, trasmissione e conservazione dei dati nelle procedure degli e tra gli uffici; \n f) adotta le iniziative tecniche necessarie per garantire il pieno svolgimento delle funzioni del casellario giudiziale, del casellario dei carichi pendenti, dell'anagrafe delle sanzioni amministrative dipendenti da reato, dell'anagrafe dei carichi pendenti delle sanzioni amministrative dipendenti da reato; \n g) assicura l'accreditamento alla PDND della base dati del casellario giudiziale, dei carichi pendenti, dell'anagrafe delle sanzioni amministrative dipendenti da reato, dell'anagrafe dei carichi pendenti delle sanzioni amministrative dipendenti da reato.\u00bb; \n\nf) all'articolo 43, comma 1, le parole da: \u00abcon decreto dirigenziale\u00bb a: \u00able tecnologie,\u00bb sono sostituite dalle seguenti: \u00abcon provvedimento del Direttore generale della DGSIA, di intesa con il Ministero dell'interno, sentiti la Presidenza del Consiglio dei ministri - Dipartimento per la trasformazione digitale\u00bb. \n\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:39:42.286321"}
{"text": "\n\n\nArt. 27\n Modifiche al decreto legislativo 10 ottobre 2022, n. 150, \n in materia di giustizia riparativa\n\n\n\n\n1. Al decreto legislativo 10 ottobre 2022, n. 150, sono apportate le seguenti modificazioni: \n\na) all'articolo 92: \n 1) al comma 1, le parole: \u00abdi entrata in vigore del presente decreto\u00bb sono sostituite dalle seguenti: \u00abdel 31 dicembre 2023\u00bb; \n 2) al comma 2, le parole: \u00abnell'ultimo quinquennio\u00bb sono sostituite dalle seguenti: \u00abnel quinquennio precedente il 31 dicembre 2023\u00bb e le parole: \u00abdi entrata in vigore del presente decreto\u00bb sono sostituite dalle seguenti: \u00abdel 31 dicembre 2023\u00bb. \n\nb) all'articolo 93, comma 1, le parole: \u00abdi entrata in vigore del presente decreto\u00bb sono sostituite dalle seguenti: \u00abdel 31 dicembre 2023\u00bb. \n\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:39:46.387968"}
{"text": "\n\n\nArt. 28\n Disposizioni per la realizzazione degli \n interventi ferroviari finanziati dal PNRR\n\n\n1. Nelle more dell'aggiornamento, secondo le modalit\u00e0 di cui all'articolo 15, comma 2-bis, del decreto legislativo 15 luglio 2015, n. 112, del contratto di programma, parte investimenti, sottoscritto dal Ministero delle infrastrutture e dei trasporti con Rete ferroviaria italiana S.p.A. in relazione al periodo programmatorio 2022-2026, approvato con delibera del Comitato interministeriale per la programmazione economica e lo sviluppo sostenibile (CIPESS) nella seduta del 2 agosto 2022, pubblicata nella Gazzetta Ufficiale n. 262 del 9 novembre 2022, con decreto del Ministro delle infrastrutture dei trasporti, adottato di concerto con il Ministro dell'economia e delle finanze entro sessanta giorni dalla data di entrata in vigore del presente decreto, si provvede alla rimodulazione delle fonti di finanziamento degli interventi ferroviari ricompresi nella misura M3C1 del PNRR, a seguito della decisione di esecuzione del Consiglio dell'Unione europea dell'8 dicembre 2023, al fine di consentirne l'immediata realizzazione. Con il medesimo decreto di cui al primo periodo si provvede altres\u00ec alla ricognizione delle risorse nazionali che si rendono disponibili a seguito della rimodulazione del PNRR per le misure di competenza del Ministero delle infrastrutture e dei trasporti, da finalizzare nell'ambito dell'aggiornamento per l'anno 2024 del contratto di programma - parte investimenti. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:39:50.489572"}
{"text": "\n\n\nArt. 29\n Disposizioni in materia di prevenzione \n e contrasto del lavoro irregolare\n\n\n\n\n1. All'articolo 1, comma 1175, della legge 27 dicembre 2006, n. 296, sono apportate le seguenti modificazioni: \n\na) le parole: \u00abfermi restando gli altri obblighi di legge ed il rispetto degli accordi e contratti collettivi nazionali nonch\u00e9\u00bb sono sostituite dalle seguenti: \u00aball'assenza di violazioni nelle predette materie, ivi comprese le violazioni in materia di tutela delle condizioni di lavoro nonch\u00e9 di salute e sicurezza nei luoghi di lavoro individuate con decreto del Ministero del lavoro e delle politiche sociali, fermi restando gli altri obblighi di legge ed il rispetto degli accordi e contratti collettivi nazionali nonch\u00e9\u00bb; \n\nb) dopo il comma 1175 \u00e8 inserito il seguente: \n \u00ab1175-bis. Resta fermo il diritto ai benefici di cui al comma 1175 in caso di successiva regolarizzazione degli obblighi contributivi ed assicurativi, secondo quanto previsto dalla normativa vigente, nonch\u00e9 delle violazioni accertate di cui al medesimo comma 1175, entro i termini indicati dagli organi di vigilanza sulla base delle specifiche disposizioni di legge. In relazione alle violazioni amministrative che non possono essere oggetto di regolarizzazione, il recupero dei benefici erogati non pu\u00f2 essere superiore al doppio dell'importo sanzionatorio oggetto di verbalizzazione.\u00bb. \n\n\n\n\n\n\n2. All'articolo 29 del decreto legislativo 10 settembre 2003, n. 276, sono apportate le seguenti modificazioni: \n\na) dopo il comma 1, \u00e8 aggiunto il seguente: \n \u00ab1-bis. Al personale impiegato nell'appalto di opere o servizi e nell'eventuale subappalto \u00e8 corrisposto un trattamento economico complessivo non inferiore a quello previsto dal contratto collettivo nazionale e territoriale maggiormente applicato nel settore e per la zona il cui ambito di applicazione sia strettamente connesso con l'attivit\u00e0 oggetto dell'appalto.\u00bb; \n\nb) al comma 2, dopo il secondo periodo, \u00e8 aggiunto, in fine, il seguente: \u00abIl presente comma si applica anche nelle ipotesi dell'utilizzatore che ricorra alla somministrazione di prestatori di lavoro nei casi di cui all'articolo 18, comma 2, nonch\u00e9 ai casi di appalto e di distacco di cui all'articolo 18, comma 5-bis.\u00bb. \n\n\n\n\n3. All'articolo 1, comma 445, della legge 30 dicembre 2018, n. 145, alla lettera d), il numero 1), \u00e8 sostituito dal seguente: \u00ab1) del 30 per cento per quanto riguarda gli importi dovuti per la violazione di cui all'articolo 3 del decreto-legge 22 febbraio 2002, n. 12, convertito, con modificazioni, dalla legge 23 aprile 2002, n. 73 e del 20 per cento per quanto riguarda gli importi dovuti per la violazione delle disposizioni di cui all'articolo 18 del decreto legislativo 10 settembre 2003, n. 276, all'articolo 12 del decreto legislativo 17 luglio 2016, n. 136, e all'articolo 18-bis, commi 3 e 4, del decreto legislativo 8 aprile 2003, n. 66;\u00bb. \n\n\n\n\n\n4. All'articolo 18, del decreto legislativo 10 settembre 2003, n. 276 sono apportate le seguenti modificazioni: \n\na) al comma 1: \n 1) il primo periodo \u00e8 sostituito dal seguente: \u00abL'esercizio non autorizzato delle attivit\u00e0 di cui all'articolo 4, comma 1, lettere a) e b), \u00e8 punito con la pena dell'arresto fino a un mese o dell'ammenda di euro 60 per ogni lavoratore occupato e per ogni giornata di lavoro.\u00bb; \n 2) il quarto periodo \u00e8 sostituito dal seguente: \u00abSe non vi \u00e8 scopo di lucro, la pena \u00e8 dell'arresto fino a due mesi o dell'ammenda da euro 600 a euro 3.000.\u00bb; \n 3) il sesto periodo \u00e8 sostituito dal seguente: \u00abL'esercizio non autorizzato delle attivit\u00e0 di cui all'articolo 4, comma 1, lettere d) ed e), \u00e8 punito con la pena dell'arresto fino a tre mesi o dell'ammenda da euro 900 ad euro 4.500\u00bb; \n 4) il settimo periodo \u00e8 sostituito dal seguente: \u00abSe non vi \u00e8 scopo di lucro, la pena \u00e8 dell'arresto fino a quarantacinque giorni o dell'ammenda da euro 300 a euro 1.500.\u00bb; \n\nb) al comma 2, il primo periodo \u00e8 sostituito dal seguente: \u00abNei confronti dell'utilizzatore che ricorra alla somministrazione di prestatori di lavoro da parte di soggetti diversi da quelli di cui all'articolo 4, comma 1, lettera a), ovvero da parte di soggetti diversi da quelli di cui all'articolo 4, comma 1, lettera b), o comunque al di fuori dei limiti ivi previsti, si applica la pena dell'arresto fino a un mese o dell'ammenda di euro 60 per ogni lavoratore occupato e per ogni giornata di occupazione.\u00bb; \n\nc) al comma 5-bis, il primo periodo \u00e8 sostituito dal seguente: \u00abNei casi di appalto privo dei requisiti di cui all'articolo 29, comma 1, e di distacco privo dei requisiti di cui all'articolo 30, comma 1, l'utilizzatore e il somministratore sono puniti con la pena dell'arresto fino a un mese o dell'ammenda di euro 60 per ogni lavoratore occupato e per ogni giornata di occupazione.\u00bb; \n\nd) dopo il comma 5-bis, sono inseriti i seguenti: \n 1) \u00ab5-ter. Quando la somministrazione di lavoro \u00e8 posta in essere con la specifica finalit\u00e0 di eludere norme inderogabili di legge o di contratto collettivo applicate al lavoratore, il somministratore e l'utilizzatore sono puniti con la pena dell'arresto fino a tre mesi o dell'ammenda di euro 100 per ciascun lavoratore coinvolto e per ciascun giorno di somministrazione.\u00bb; \n 2) \u00ab5-quater. Gli importi delle sanzioni previste dal presente articolo sono aumentati del venti per cento ove, nei tre anni precedenti, il datore di lavoro sia stato destinatario di sanzioni penali per i medesimi illeciti.\u00bb; \n 3) \u00ab5-quinquies. L'importo delle sanzioni previste dal presente articolo non pu\u00f2, in ogni caso, essere inferiore a euro 5.000 n\u00e9 superiore a euro 50.000\u00bb. \n 4) \u00ab5-sexies. Il venti per cento dell'importo delle somme versate in sede amministrativa, ai sensi dell'articolo 15 del decreto legislativo 23 aprile 2004, n. 124 e dell'articolo 21, comma 2, primo periodo, del decreto legislativo 19 dicembre 1994, n. 758, per l'estinzione degli illeciti di cui al presente articolo, sono destinate alle finalit\u00e0 di cui all'articolo 1, comma 445, lettera e), secondo periodo, della legge 30 dicembre 2018, n. 145, secondo le modalit\u00e0 ivi previste, fermi restando i limiti di cui alla lettera g) del medesimo comma 445.\u00bb; \n\n\n\n\n5. L'articolo 38-bis del decreto legislativo 15 giugno 2015, n. 81 \u00e8 abrogato. \n\n\n\n6. All'articolo 1 della legge 29 dicembre 2022, n. 197, il comma 354 \u00e8 sostituito dal seguente: \u00ab354. In caso di superamento del limite di durata previsto dal comma 344, il rapporto di lavoro di cui ai commi da 343 al presente comma, oggetto della comunicazione di cui al comma 346, si trasforma in rapporto di lavoro a tempo indeterminato. In caso di utilizzo di soggetti diversi da quelli di cui al comma 344, si applica la sanzione amministrativa pecuniaria del pagamento di una somma da 500 euro a 2.500 euro per ciascun lavoratore al quale si riferisce la violazione, salvo che la violazione del comma 344 da parte dell'impresa agricola non derivi dalle informazioni incomplete o non veritiere contenute nell'autocertificazione resa dal lavoratore ai sensi del comma 345.\nNon si applica la procedura di diffida di cui all'articolo 13 del decreto legislativo 23 aprile 2004, n. 124.\u00bb. \n\n\n\n7. All'esito di accertamenti ispettivi in materia di lavoro e di legislazione sociale, ivi compresa la tutela della salute e della sicurezza nei luoghi di lavoro, in caso non emergano violazioni o irregolarit\u00e0, l'Ispettorato nazionale del lavoro rilascia un attestato e iscrive, previo assenso, il datore di lavoro in un apposito elenco informatico consultabile pubblicamente, tramite il sito istituzionale del medesimo Ispettorato, e denominato \u00abLista di conformit\u00e0 INL\u00bb. L'iscrizione nell'elenco informatico di cui al primo periodo \u00e8 effettuata nel rispetto delle disposizioni di cui al regolamento (UE) 2016/679 e produce esclusivamente gli effetti di cui al comma 8. \n\n\n\n8. I datori di lavoro, cui \u00e8 stato rilasciato l'attestato di cui al comma 7, non sono sottoposti, per un periodo di dodici mesi dalla data di iscrizione, ad ulteriori verifiche da parte dell'Ispettorato nazionale del lavoro nelle materie oggetto degli accertamenti, fatte salve le verifiche in materia di salute e sicurezza nei luoghi di lavoro, le eventuali richieste di intervento, nonch\u00e9 le attivit\u00e0 di indagine disposte dalla Procura della Repubblica. \n\n\n\n9. In caso di violazioni o irregolarit\u00e0 accertate attraverso elementi di prova successivamente acquisti dagli organi di vigilanza, l'Ispettorato nazionale del lavoro provvede alla cancellazione del datore di lavoro dalla Lista di conformit\u00e0 INL. \n\n\n\n10. Nell'ambito degli appalti pubblici e privati di realizzazione dei lavori edili, prima di procedere al saldo finale dei lavori, il responsabile del progetto, negli appalti pubblici, e il committente, negli appalti privati, verificano la congruit\u00e0 dell'incidenza della manodopera sull'opera complessiva, nei casi e secondo le modalit\u00e0 di cui al decreto del Ministro del lavoro e delle politiche sociali previsto dall'articolo 8, comma 10 - bis, del decreto-legge 16 luglio 2020, n. 76, convertito, con modificazioni, dalla legge 11 settembre 2020, n. 120. \n\n\n\n11. Negli appalti pubblici di valore complessivo pari o superiore a 150.000 euro, fermi restando i profili di responsabilit\u00e0 amministrativo-contabile, l'avvenuto versamento del saldo finale da parte del responsabile del progetto in assenza di esito positivo della verifica o di previa regolarizzazione della posizione da parte dell'impresa affidataria dei lavori, \u00e8 considerato dalla stazione appaltante ai fini della valutazione della performance dello stesso.\nL'esito dell'accertamento della violazione di cui al primo periodo \u00e8 comunicato all'Autorit\u00e0 Nazionale Anticorruzione (ANAC), anche ai fini dell'esercizio dei poteri ad essa attribuiti ai sensi dell'articolo 222, comma 3, lettera b), del codice dei contratti pubblici, di cui al decreto legislativo 31 marzo 2023, n. 36. \n\n\n\n12. Negli appalti privati di valore complessivo pari o superiore a 500.000 euro, il versamento del saldo finale, in assenza di esito positivo della verifica o di previa regolarizzazione della posizione da parte dell'impresa affidataria dei lavori, comporta la sanzione amministrativa da euro 1.000 ad euro 5.000 a carico del committente. \n\n\n\n13. All'accertamento della violazione di cui ai commi 11 e 12, nonch\u00e9, nel caso di appalti privati, all'irrogazione delle relative sanzioni provvedono gli organi di vigilanza in materia di lavoro e di legislazione sociale, ferme restando le rispettive competenze previste a legislazione vigente, anche sulla base di segnalazioni di enti pubblici e privati. \n\n\n\n14. All'attuazione delle disposizioni di cui ai commi da 1 a 13, si provvede nell'ambito delle risorse umane, finanziarie e strumentali disponibili a legislazione vigente e, comunque, senza nuovi o maggiori oneri per la finanza pubblica. \n\n\n\n15. Al fine di promuovere il miglioramento, anche in via progressiva, del livello qualitativo e quantitativo delle prestazioni di lavoro, di cura e di assistenza in favore delle persone anziane non autosufficienti e a favorire la regolarizzazione del lavoro di cura prestato al domicilio della persona non autosufficiente, a decorrere dalla data che sar\u00e0 comunicata dall'INPS a conclusione delle procedure di ammissione a finanziamento sul Programma Nazionale Giovani, Donne e Lavoro 2021-2027 previste dal comma 18 e fino al 31 dicembre 2025, in caso di assunzioni o trasformazioni a tempo indeterminato di contratti di lavoro domestico con mansioni di assistente a soggetti anziani, con una et\u00e0 anagrafica di almeno ottanta anni, gi\u00e0 titolari dell'indennit\u00e0 di accompagnamento, di cui all'articolo 1, primo comma, della legge 11 febbraio 1980, n. 18, \u00e8 riconosciuto per un periodo massimo di ventiquattro mesi un esonero dal versamento del 100 per cento dei complessivi contributi previdenziali ed assicurativi a carico del datore di lavoro domestico, nel limite massimo di importo di 3.000 euro su base annua, riparametrato e applicato su base trimestrale, ferma restando l'aliquota di computo delle prestazioni pensionistiche. \n\n\n\n16. Il datore di lavoro destinatario della prestazione di cui al comma 15 deve possedere un valore dell'indicatore della situazione economica equivalente (ISEE) per le prestazioni agevolate di natura sociosanitaria, ai sensi dell'articolo 6 del decreto del Presidente del Consiglio dei ministri 5 dicembre 2013, n. 159, in corso di validit\u00e0, non superiore a euro 6.000. \n\n\n\n17. Il beneficio non spetta nel caso in cui tra il medesimo lavoratore e il medesimo datore di lavoro o persona del suo nucleo familiare sia cessato un rapporto di lavoro domestico con mansioni di assistente a soggetti anziani da meno di sei mesi, nonch\u00e9 in caso di assunzione di parenti o affini, salvo che il rapporto abbia ad oggetto lo svolgimento delle mansioni di cui all'articolo 1, comma 3, secondo periodo, numeri da 1 a 5, del decreto del Presidente della Repubblica 31 dicembre 1971, n. 1403. \n\n\n\n18. L'esonero contributivo di cui ai commi da 15 a 17 \u00e8 riconosciuto nel limite massimo di spesa di 10 milioni di euro per l'anno 2024, 39,9 milioni di euro per l'anno 2025, 58,8 milioni di euro per l'anno 2026, 27,9 milioni di euro per l'anno 2027 e di 0,6 milioni di euro per l'anno 2028 , a valere sul programma nazionale Giovani, donne e lavoro 2021-2027, subordinatamente alla modifica del Programma ed all'ammissione della misura al finanziamento, nel rispetto delle procedure, dei vincoli territoriali e dei criteri di ammissibilit\u00e0 allo stesso applicabili. L'INPS provvede al monitoraggio delle minori entrate contributive derivanti dai commi da 15 a 17 e qualora, anche in via prospettica, emerga il raggiungimento del limite di spesa indicato al primo periodo il medesimo Istituto non prende in considerazione ulteriori domande per l'accesso ai benefici contributivi di cui ai predetti commi. \n\n\n\n\n\n19. Al fine di rafforzare l'attivit\u00e0 di contrasto al lavoro sommerso e di vigilanza in materia di salute e sicurezza sui luoghi di lavoro al decreto legislativo 9 aprile 2008, n. 81, sono apportate le seguenti modificazioni: \n\na) l'articolo 27 \u00e8 sostituito dal seguente: \n \u00abArt. 27 (Sistema di qualificazione delle imprese e dei lavoratori autonomi tramite crediti). - 1. A far data dal 1\u00b0 ottobre 2024 e all'esito della integrazione del portale di cui al comma 9, sono tenuti al possesso della patente di cui al presente articolo le imprese e i lavoratori autonomi che operano nei cantieri temporanei o mobili di cui all'articolo 89, comma 1, lettera a). La patente \u00e8 rilasciata, in formato digitale, dalla competente sede territoriale dell'Ispettorato nazionale del lavoro subordinatamente al possesso dei seguenti requisiti da parte del responsabile legale dell'impresa o del lavoratore autonomo richiedente: \n a) iscrizione alla camera di commercio industria e artigianato; \n b) adempimento, da parte del datore di lavoro, dei dirigenti, dei preposti e dei lavoratori dell'impresa, degli obblighi formativi di cui all'articolo 37; \n c) adempimento, da parte dei lavoratori autonomi, degli obblighi formativi previsti dal presente decreto; \n d) possesso del documento unico di regolarit\u00e0 contributiva in corso di validit\u00e0 (DURC); \n e) possesso del Documento di Valutazione dei Rischi (DVR); \n f) possesso del Documento Unico di Regolarit\u00e0 Fiscale (DURF). \n 2. Nelle more del rilascio della patente \u00e8 comunque consentito lo svolgimento delle attivit\u00e0 di cui al Titolo IV, salva diversa comunicazione notificata dalla competente sede dell'Ispettorato del lavoro. \n 3. La patente \u00e8 dotata di un punteggio iniziale di trenta crediti e consente ai soggetti di cui al comma 1 di operare nei cantieri temporanei o mobili di cui all'articolo 89, comma 1, lettera a), con una dotazione pari o superiore a quindici crediti. \n 4. La patente subisce le decurtazioni correlate alle risultanze degli accertamenti e dei conseguenti provvedimenti definitivi emanati nei confronti dei datori di lavoro, dirigenti e preposti dell'impresa o del lavoratore autonomo: \n a) accertamento delle violazioni di cui all'Allegato I: dieci crediti; \n b) accertamento delle violazioni che espongono i lavoratori ai rischi indicati nell'Allegato XI: sette crediti; \n c) provvedimenti sanzionatori di cui all'articolo 3, commi 3 e seguenti, del decreto-legge 22 febbraio 2002, n. 12, convertito, con modificazioni, dalla legge 23 aprile 2002, n. 73: cinque crediti; \n d) riconoscimento della responsabilit\u00e0 datoriale di un infortunio sul luogo di lavoro da cui sia derivata: \n 1) la morte: venti crediti; \n 2) un'inabilit\u00e0 permanente al lavoro, assoluta o parziale: quindici crediti; \n 3) un'inabilit\u00e0 temporanea assoluta che importi l'astensione dal lavoro per pi\u00f9 di quaranta giorni: dieci crediti. \n 5. Nei casi di infortuni da cui sia derivata la morte o un'inabilit\u00e0 permanente al lavoro, assoluta o parziale, la competente sede territoriale dell'Ispettorato nazionale del lavoro pu\u00f2 sospendere, in via cautelativa, la patente fino a un massimo di dodici mesi. L'ispettorato nazionale del lavoro definisce i criteri, le procedure e i termini del provvedimento di sospensione. Ciascun provvedimento di cui al comma 4 e al presente comma riporta i crediti decurtati. Gli atti ed i provvedimenti emanati in relazione al medesimo accertamento ispettivo non possono nel complesso comportare una decurtazione superiore a venti crediti. \n 6. L'amministrazione che ha formato gli atti e i provvedimenti definitivi di cui ai commi 4 e 5 ne d\u00e0 notizia, entro trenta giorni dalla notifica ai destinatari, anche alla competente sede territoriale dell'Ispettorato nazionale del lavoro, la quale procede entro trenta giorni dalla comunicazione alla decurtazione dei crediti. \n 7. I crediti decurtati possono essere reintegrati a seguito della frequenza, da parte del soggetto nei confronti del quale \u00e8 stato emanato uno dei provvedimenti di cui ai commi 4 e 5, dei corsi di cui all'articolo 37, comma 7. Ciascun corso consente di riacquistare cinque crediti, a condizione della trasmissione di copia del relativo attestato di frequenza alla competente sede dell'Ispettorato nazionale del lavoro. I crediti riacquistati ai sensi del presente comma non possono superare complessivamente il numero di quindici. Trascorsi due anni dalla notifica degli atti e dei provvedimenti di cui ai commi 4 e 5, previa trasmissione alla competente sede dell'Ispettorato nazionale del lavoro di copia dell'attestato di frequenza di uno dei corsi di cui al presente comma, la patente \u00e8 incrementata di un credito per ciascun anno successivo al secondo, sino ad un massimo di dieci crediti, qualora l'impresa o il lavoratore autonomo non siano stati destinatari di ulteriori atti o provvedimenti di cui ai commi 4 e 5. Il punteggio \u00e8 inoltre incrementato di cinque crediti in relazione alle imprese che adottano i modelli di organizzazione e di gestione di cui all'articolo 30. \n 8. Una dotazione inferiore a quindici crediti della patente non consente alle imprese e ai lavoratori autonomi di operare nei cantieri temporanei o mobili di cui all'articolo 89, comma 1, lettera a), fatto salvo il completamento delle attivit\u00e0 oggetto di appalto o subappalto in corso al momento dell'ultima decurtazione dei crediti nonch\u00e9 gli effetti dei provvedimenti adottati ai sensi dell'articolo 14. Fatto salvo quanto previsto dal comma 2 e con riferimento al completamento delle attivit\u00e0 oggetto di appalto o subappalto in corso al momento dell'ultima decurtazione dei crediti, l'attivit\u00e0 in cantieri temporanei o mobili di cui all'articolo 89, comma 1, lettera a), da parte di una impresa o un lavoratore autonomo privi della patente o in possesso di una patente recante un punteggio inferiore a quindici crediti comporta il pagamento di una sanzione amministrativa da euro 6.000 ad euro 12.000, non soggetta alla procedura di diffida di cui all'articolo 301-bis e l'esclusione dalla partecipazione ai lavori pubblici di cui al codice dei contratti pubblici, di cui al decreto legislativo 31 marzo 2023, n. 36, per un periodo di sei mesi. \n 9. Le informazioni relative alla patente confluiscono in un'apposita sezione del portale nazionale del sommerso di cui all'articolo 19 del decreto-legge 30 aprile 2022, n. 36 convertito dalla legge 29 giugno 2022, n. 79. Con decreto del Ministro del lavoro e delle politiche sociali sono individuate le modalit\u00e0 di presentazione della richiesta di rilascio ed i contenuti informativi della patente di cui al presente articolo. \n 10. Le disposizioni di cui ai commi da 1 a 9 possono essere estese ad altri ambiti di attivit\u00e0 individuati con decreto del Ministro del lavoro e delle politiche sociali, sulla base di quanto previsto da uno o pi\u00f9 accordi stipulati a livello nazionale dalle organizzazioni sindacali dei datori di lavoro e dei lavoratori comparativamente pi\u00f9 rappresentative. \n 11. Non sono tenute al possesso della patente di cui al presente articolo le imprese in possesso dell'attestato di qualificazione SOA di cui all'articolo 100, comma 4, del codice dei contratti pubblici di cui al decreto legislativo n. 36 del 2023.\u00bb; \n\nb) all'articolo 90, comma 9: \n 1) dopo la lettera b) \u00e8 inserita la seguente: \n \u00abb-bis) verifica il possesso della patente di cui all'articolo 27 nei confronti delle imprese esecutrici o dei lavoratori autonomi, anche nei casi di subappalto, ovvero, per le imprese che non sono tenute al possesso della patente ai sensi del comma 8 del medesimo articolo 27, dell'attestato di qualificazione SOA;\u00bb; \n 2) alla lettera c), le parole: \u00aballe lettere a) e b)\u00bb sono sostituite dalle seguenti: \u00aballe lettere a), b) e b-bis);\u00bb; \n\nc) all'articolo 157, comma 1, la lettera c) \u00e8 sostituita dalla seguente: \u00abc) con la sanzione amministrativa pecuniaria da 711,92 a 2.562,91 euro per la violazione degli articoli 90, commi 7, 9, lettere b-bis) e c), e 101, comma 1, primo periodo.\u00bb. \n\n\n\n\n20. Gli oneri derivanti dal comma 19, pari ad euro 3.250.000 per il 2024 ed euro 2.500.000 a partire dal 2025, sono a carico del bilancio dell'Ispettorato nazionale del lavoro. A partire dall'anno 2025 per il medesimo Ispettorato sono conseguentemente elevati nella misura di 2.500.000 euro i limiti di spesa di cui all'articolo 1, comma 591, della legge 27 dicembre 2019, n. 160. Alla compensazione dei relativi effetti finanziari, in termini di fabbisogno e di indebitamento netto, pari a euro 2,5 milioni di euro annui a decorrere dall'anno 2025, si provvede mediante corrispondente riduzione del fondo per la compensazione degli effetti finanziari non previsti a legislazione vigente conseguenti all'attualizzazione di contributi pluriennali, di cui all'articolo 6, comma 2, del decreto-legge 7 ottobre 2008, n. 154, convertito, con modificazioni, dalla legge 4 dicembre 2008, n. 189. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:39:54.598222"}
{"text": "\n\n\nArt. 30\nMisure per il rafforzamento dell'attivit\u00e0 di accertamento e di contrasto delle violazioni in ambito contributivo\n\n\n\n\n1. Al fine di dare attuazione alla linea II della Missione 5, Componente 1, del Piano Nazionale di Ripresa e Resilienza relativa alla introduzione di misure dirette e indirette per trasformare il lavoro sommerso in lavoro regolare rendendo maggiormente vantaggioso operare nell'economia regolare, a decorrere dal 1\u00b0 settembre 2024, all'articolo 116, comma 8, della legge 23 dicembre 2000, n. 388, sono apportate le seguenti modificazioni: \n\na) alla lettera a), dopo le parole \u00abmaggiorato di 5,5 punti;\u00bb sono aggiunte le seguenti: \u00abse il pagamento dei contributi o premi \u00e8 effettuato entro centoventi giorni, in unica soluzione, spontaneamente prima di contestazioni o richieste da parte degli enti impositori, la maggiorazione non trova applicazione;\u00bb; \n\nb) la lettera b) \u00e8 sostituita dalla seguente: \u00abb) in caso di evasione connessa a registrazioni, denunce o dichiarazioni obbligatorie omesse o non conformi al vero, poste in essere con l'intenzione specifica di non versare i contributi o premi mediante l'occultamento di rapporti di lavoro in essere, retribuzioni erogate o redditi prodotti, ovvero di fatti o notizie rilevanti per la determinazione dell'obbligo contributivo, al pagamento di una sanzione civile, in ragione d'anno, pari al 30 per cento, fermo restando che la sanzione civile non pu\u00f2 essere superiore al 60 per cento dell'importo dei contributi o premi non corrisposti entro la scadenza di legge. Se la denuncia della situazione debitoria \u00e8 effettuata spontaneamente prima di contestazioni o richieste da parte degli enti impositori e comunque entro dodici mesi dal termine stabilito per il pagamento dei contributi o premi, i soggetti sono tenuti al pagamento di una sanzione civile pari, in ragione d'anno, al tasso ufficiale di riferimento maggiorato di 5,5 punti, se il versamento in unica soluzione dei contributi o premi sia effettuato entro trenta giorni dalla denuncia. Il tasso ufficiale di riferimento \u00e8 maggiorato di 7,5 punti, se il versamento in unica soluzione dei contributi o premi \u00e8 effettuato entro novanta giorni dalla denuncia.\nLa sanzione civile non pu\u00f2, in ogni caso, essere superiore al 40 per cento dell'importo dei contributi o premi, non corrisposti entro la scadenza di legge. In caso di pagamento in forma rateale, l'applicazione della misura di cui al secondo e terzo periodo \u00e8 subordinata al versamento della prima rata. Si applicano le disposizioni dall'articolo 2, comma 11, del decreto-legge 9 ottobre 1989, n. 338, convertito, con modificazioni, dalla legge 7 dicembre 1989, n. 389. In caso di mancato ovvero di insufficiente o tardivo versamento di una delle successive rate accordate si applica la misura di cui al primo periodo della presente lettera;\u00bb; \n\nc) dopo la lettera b) \u00e8 aggiunta la seguente: \u00abb-bis) in caso di situazione debitoria rilevata d'ufficio dagli Enti impositori ovvero a seguito di verifiche ispettive, al versamento della sanzione civile di cui al primo periodo delle lettere a) e b) nella misura del 50 per cento, se il pagamento dei contributi e premi \u00e8 effettuato, in unica soluzione, entro trenta giorni dalla notifica della contestazione. In caso di pagamento in forma rateale, l'applicazione della misura di cui al primo periodo \u00e8 subordinata al versamento della prima rata.\nSi applicano le disposizioni dall'articolo 2, comma 11, del decreto-legge 9 ottobre 1989, n. 338, convertito, con modificazioni. dalla legge 7 dicembre 1989, n. 389. In caso di mancato ovvero di insufficiente o tardivo versamento di una delle successive rate accordate, si applica la misura di cui al primo periodo delle lettere a) e b).\u00bb. \n\n\n\n\n2. A decorrere dal 1\u00b0 settembre 2024, all'articolo 116, comma 10, della legge n. 388 del 2000, le parole: \u00absi applica una sanzione civile, in ragione d'anno, pari al tasso ufficiale di riferimento maggiorato di 5,5 punti; la sanzione civile non pu\u00f2 essere superiore al 40 per cento dell'importo dei contributi o premi non corrisposti entro la scadenza di legge.\u00bb sono sostituite dalle seguenti: \u00absono dovuti gli interessi legali di cui all'articolo 1284 del codice civile.\u00bb. \n\n\n\n\n\n3. All'articolo 116, comma 15, della legge n. 388 del 2000 sono apportate le seguenti modificazioni: \n\na) all'alinea, le parole: \u00abMinistro del tesoro, del bilancio e della programmazione economica\u00bb, sono sostituite dalle seguenti: \u00abMinistro dell'economia e delle finanze\u00bb e le parole: \u00abnei seguenti casi\u00bb sono sostituite dalle seguenti: \u00abin caso di\u00bb; \n\nb) alla lettera a), le parole: \u00abnei casi di mancato e ritardato pagamento di contributi o premi derivanti da\u00bb sono soppresse; \n\nc) la lettera b) \u00e8 sostituita dalla seguente: \u00abb) crisi, riconversione o ristrutturazione aziendale per i quali siano stati adottati i provvedimenti di concessione del trattamento di integrazione salariale straordinario e comunque in tutti i casi di crisi che presentino particolare rilevanza sociale ed economica in relazione alla situazione occupazionale locale ed alla situazione produttiva del settore e che rendono probabile l'insolvenza.\u00bb. \n\n\n\n\n4. Sono fatte salve le disposizioni che prevedono l'applicazione di regimi sanzionatori pi\u00f9 favorevoli per il contribuente rispetto a quelli previsti dai commi 1, 2 e 3 del presente articolo. \n\n\n\n5. Al fine di introdurre nuove e pi\u00f9 avanzate forme di comunicazione tra il contribuente e l'Istituto nazionale della previdenza sociale (INPS), anche in termini preventivi rispetto alle scadenze contributive, finalizzate a semplificare gli adempimenti, stimolare l'assolvimento degli obblighi contributivi e favorire l'emersione spontanea delle basi imponibili, a decorrere dal 1\u00b0 settembre 2024 l'INPS mette a disposizione del contribuente ovvero del suo intermediario gli elementi e le informazioni in suo possesso riferibili allo stesso contribuente, acquisiti direttamente o pervenuti da terzi, relativi ai rapporti di lavoro, agli imponibili e agli elementi rilevanti ai fini della determinazione degli obblighi contributivi. Il contribuente pu\u00f2 segnalare all'INPS eventuali fatti, elementi e circostanze da quest'ultimo non conosciuti. \n\n\n\n6. Con deliberazione del Consiglio di Amministrazione dell'INPS, assunta con la maggioranza assoluta dei componenti in carica, sono individuati i criteri e le modalit\u00e0 con cui gli elementi e le informazioni di cui al comma 5 sono messi a disposizione del contribuente e sono indicate, altres\u00ec, le fonti informative, la tipologia di informazioni da fornire al contribuente, le fattispecie di esclusione, i criteri, le modalit\u00e0 e i termini di comunicazione tra quest'ultimo e l'amministrazione, assicurate anche a distanza mediante l'utilizzo di strumenti tecnologici, nonch\u00e9 i livelli di assistenza e i rimedi per la regolarizzazione di eventuali inadempimenti contributivi. La deliberazione di cui al presente comma entra in vigore dopo l'approvazione da parte del Ministro del lavoro e delle politiche sociali, da adottarsi nel termine di sessanta giorni dalla data del ricevimento. \n\n\n\n\n\n7. La regolarizzazione degli inadempimenti contributivi, secondo le modalit\u00e0 e i termini indicati con la deliberazione di cui al comma 6, comporta l'applicazione, in ragione della violazione contestata, delle seguenti sanzioni civili, ai sensi dell'articolo 116, comma 8, della legge 23 dicembre 2000, n. 388: \n\na) in caso di omissione contributiva, della sanzione, in ragione d'anno, pari al tasso ufficiale di riferimento; la sanzione civile non pu\u00f2 in ogni caso essere superiore al 40 per cento dei contributi o premi non corrisposti entro la scadenza di legge; \n\nb) in caso di evasione contributiva, della sanzione, in ragione d'anno, pari al tasso ufficiale di riferimento maggiorato di 5,5 punti; la sanzione civile non pu\u00f2 in ogni caso essere superiore al 40 per cento dei contributi o premi non corrisposti entro la scadenza di legge. \n\n\n\n\n8. In caso di pagamento in forma rateale, l'applicazione della misura di cui al comma 7 \u00e8 subordinata al versamento della prima rata. Si applicano le disposizioni dall'articolo 2, comma 11, del decreto-legge 9 ottobre 1989, n. 338, convertito, con modificazioni, dalla legge 7 dicembre 1989, n. 389. In caso di mancato ovvero di insufficiente o tardivo versamento di una delle successive rate accordate si applica la misura di cui all'articolo 116, comma 8, primo periodo delle lettere a) e b) della legge 23 dicembre 2000, n. 388. \n\n\n\n\n\n9. In caso di mancata regolarizzazione e di mancato pagamento nei termini indicati ai sensi del comma 7, l'INPS procede alla notifica al contribuente dell'importo della contribuzione omessa con l'applicazione delle seguenti sanzioni civili, ai sensi dell'articolo 116, comma 8, della legge 23 dicembre 2000, n. 388: \n\na) nelle ipotesi relative alla omissione contributiva, nella misura, in ragione d'anno, pari al tasso ufficiale di riferimento maggiorato di 5,5 punti; la sanzione civile non pu\u00f2 in ogni caso essere superiore al 40 per cento dei contributi o premi non corrisposti entro la scadenza di legge; \n\nb) nelle ipotesi relative alla evasione contributiva, nella misura, in ragione d'anno, pari al 30 per cento; la sanzione civile non pu\u00f2 in ogni caso essere superiore al 60 per cento dei contributi o premi non corrisposti entro la scadenza di legge. \n\n\n\n\n10. Senza pregiudizio dell'eventuale ulteriore accertamento ispettivo, le attivit\u00e0 di controllo e addebito dei contributi previdenziali, ivi compresi i contributi dovuti in caso di utilizzo di prestatori di lavoro formalmente imputati a terzi ovvero a titolo di responsabilit\u00e0 solidale, possono fondarsi su accertamenti eseguiti d'ufficio dall'INPS sulla base di elementi tratti anche dalla consultazione di banche di dati dell'Istituto medesimo o di altre pubbliche amministrazioni, alle quali l'Istituto possa accedere in base alla legislazione vigente, e dalla comparazione dei relativi dati, da cui si deducano l'esistenza e la misura di basi imponibili non dichiarate o la fruizione di benefici contributivi, esenzioni o agevolazioni, comunque denominate, in tutto o in parte non dovuti. Le disposizioni del presente comma si applicano a decorrere dal 1\u00b0 settembre 2024. \n\n\n\n\n\n11. Per l'adempimento dei compiti di cui al comma 10, gli uffici dell'INPS possono: \n\na) invitare i contribuenti, indicandone il motivo, a comparire di persona o per mezzo di rappresentanti per fornire dati e notizie rilevanti ai fini dell'accertamento nei loro confronti; \n\nb) invitare i contribuenti, indicandone il motivo, ad esibire o trasmettere atti e documenti rilevanti ai fini dell'accertamento nei loro confronti; \n\nc) inviare ai contribuenti questionari relativi a dati e notizie di carattere specifico rilevanti ai fini dell'accertamento nei loro confronti o nei confronti di altri contribuenti con i quali abbiano intrattenuto rapporti, con invito a restituirli compilati e firmati; \n\nd) invitare ogni altro soggetto a esibire o trasmettere, anche in copia fotostatica, atti o documenti rilevanti concernenti specifici rapporti intrattenuti con il contribuente e a fornire i chiarimenti relativi, nonch\u00e9 a rendere dichiarazioni su questionari trasmessi dall'INPS. \n\n\n\n\n12. Gli inviti e le richieste di cui al comma 11 sono trasmessi, in via prioritaria, tramite posta elettronica certificata. Dalla data di notificazione decorre il termine fissato dall'ufficio per l'adempimento, che non pu\u00f2 essere inferiore in ogni caso a quindici giorni. \n\n\n\n13. Sulla base delle risultanze dell'attivit\u00e0 accertativa effettuata d'ufficio, l'INPS pu\u00f2 formare avviso di accertamento, da notificare al contribuente prioritariamente tramite posta elettronica certificata. Qualora il contribuente esegua il pagamento integrale dei contributi dovuti entra trenta giorni dalla notifica dell'avviso di accertamento, si applica la sanzione civile nella misura di cui all'articolo 116, comma 8, lettera c), della legge 23 dicembre 2000, n. 388. L'INPS provvede alla notifica di un avviso di addebito ai sensi dell'articolo 30, del decreto-legge 31 maggio 2010, n. 78, convertito, con modificazioni, dalla legge 30 luglio 2010, n. 122. \n\n\n\n14. Nel giudizio di accertamento negativo dell'obbligo contributivo ovvero di opposizione all'avviso di addebito di cui al comma 13, la mancata comparizione all'invito di cui al comma 11, lettera a), ovvero l'omessa comunicazione, in tutto o in parte, dei dati, delle notizie e dei documenti richiesti ai sensi delle lettere b), c) e d) del medesimo comma 11 costituiscono argomenti di prova ai quali il giudice di merito pu\u00f2 attribuire rilevanza, anche in via esclusiva, ai fini della decisione. \n\n\n\n15. L'INPS provvede alle attivit\u00e0 di cui ai commi 3, 4, 5, 6, 10, 11, 12, 13 e 14 con le risorse umane, strumentali e finanziarie disponibili a legislazione vigente e senza nuovi o maggiori oneri a carico della finanza pubblica. \n\n\n\n16. Agli oneri derivanti dai commi 1, 2, 7, 8 e 9, valutati in 16,8 milioni di euro per l'anno 2024 e 50,4 milioni di euro annui a decorrere dall'anno 2025, si provvede, quanto a 16,8 milioni di euro per l'anno 2024, mediante corrispondente riduzione dello stanziamento del fondo speciale di parte corrente iscritto, ai fini del bilancio triennale 2024-2026, nell'ambito del programma \u00abFondi di riserva e speciali\u00bb della missione \u00abFondi da ripartire\u00bb dello stato di previsione del Ministero dell'economia e delle finanze per l'anno 2024, allo scopo parzialmente utilizzando l'accantonamento relativo al Ministero del lavoro e delle politiche sociali e, quanto a 50,4 milioni di euro annui a decorrere dall'anno 2025, mediante corrispondente riduzione del fondo di cui all'articolo 62, comma 1, del decreto legislativo 27 dicembre 2023, n. 209. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:39:58.701240"}
{"text": "\n\n\nArt. 31\n Ulteriori disposizioni urgenti \n in materia di lavoro\n\n\n1. Al fine di rafforzare l'attivit\u00e0 di vigilanza in materia di lavoro, legislazione sociale, nonch\u00e9 di salute e sicurezza sui luoghi di lavoro mediante il potenziamento del personale ispettivo preposto ai controlli sul territorio, le autorizzazioni alle assunzioni non utilizzate dall'Ispettorato nazionale del lavoro e previste dall'articolo 13, comma 2, del decreto-legge 21 ottobre 2021, n. 146, convertito, con modificazioni, dalla legge 17 dicembre 2021, n. 215, e dall'articolo 5-ter del decreto-legge 3 settembre 2019, n. 101, convertito, con modificazioni, dalla legge 2 novembre 2019, n. 128, sono prorogate sino al 31 dicembre 2025. \n\n\n\n2. L'Ispettorato nazionale del lavoro \u00e8 autorizzato, per gli anni 2024, 2025 e 2026, ad assumere a tempo indeterminato, senza previo esperimento delle previste procedure di mobilit\u00e0, 250 unit\u00e0 di personale da inquadrare nell'area funzionari del vigente Contratto collettivo nazionale, Comparto funzioni centrali, famiglia professionale ispettore di vigilanza tecnica salute e sicurezza, con incremento della dotazione organica per le unit\u00e0 eccedenti. \n\n\n\n3. Ai fini dei commi 1 e 2, l'Ispettorato nazionale del lavoro \u00e8, altres\u00ec, autorizzato, per gli anni 2024, 2025 e 2026, a bandire procedure concorsuali pubbliche per titoli ed esami, su base regionale, anche svolte mediante l'uso di tecnologie digitali, con facolt\u00e0 di avvalersi della Commissione di cui all'articolo 35, comma 5, del decreto legislativo 30 marzo 2001, n. 165. Ogni candidato pu\u00f2 presentare domanda per un solo ambito regionale e per una sola posizione tra quelle messe a bando. Qualora una graduatoria regionale risulti incapiente rispetto ai posti messi a concorso, l'amministrazione pu\u00f2 coprire i posti ancora vacanti mediante scorrimento delle graduatorie degli idonei non vincitori per la medesima posizione di lavoro in altri ambiti regionali, previo interpello e assenso degli interessati. Ferme restando, a parit\u00e0 di requisiti, le riserve previste dalla legge, relativamente ai titoli valutabili, il bando pu\u00f2 prevedere specifici titoli di studio per la partecipazione ai concorsi. \n\n\n\n\n\n4. Gli oneri derivanti dall'attuazione dei commi 2 e 3, pari ad euro 325.000 per il 2024, relativi allo svolgimento delle procedure concorsuali, nonch\u00e9 pari ad euro 2.500.000 per il 2025 ed euro 1.500.000 a decorrere dal 2026, riferiti agli oneri indiretti per l'assunzione di personale, sono a carico del bilancio dell'Ispettorato nazionale del lavoro. Alla compensazione dei relativi effetti finanziari, in termini di fabbisogno e di indebitamento netto, pari a euro 325.000 per l'anno 2024, euro 2.500.000 per il 2025 ed euro 1.500.000 annui a decorrere dall'anno 2026, si provvede mediante corrispondente riduzione del fondo per la compensazione degli effetti finanziari non previsti a legislazione vigente conseguenti all'attualizzazione di contributi pluriennali, di cui all'articolo 6, comma 2, del decreto-legge 7 ottobre 2008, n. 154, convertito, con modificazioni, dalla legge 4 dicembre 2008, n. 189. Agli oneri derivanti dalla assunzione del personale di cui al comma 2, pari ad euro 11.777.968 annui a decorrere dal 2025 si provvede: \n\na) quanto a 1.700.000 euro annui a decorrere dall'anno 2025, mediante utilizzo di quota parte delle risorse rinvenienti dall'abrogazione dell'articolo 13-ter, comma 2, del decreto-legge 26 ottobre 2019, n. 124, convertito, con modificazioni, dalla legge 19 dicembre 2019, n. 157, di cui all'articolo 45, comma 1, del presente decreto; \n\nb) quanto a 4.000.000 di euro annui a decorrere dall'anno 2025, mediante utilizzo delle risorse rinvenienti dall'abrogazione dell'articolo 39, commi da 1 a 12-ter e 14, del decreto-legge 30 dicembre 2019, n. 162, convertito, con modificazioni, dalla legge 28 febbraio 2020, n. 8, di cui all'articolo 45, comma 2, del presente decreto; \n\nc) quanto 6.077.968 annui a decorrere dall'anno 2025, mediante corrispondente riduzione delle proiezioni dello stanziamento del fondo speciale di parte corrente iscritto, ai fini del bilancio triennale 2024-2026, nell'ambito del programma \u00abFondi di riserva e speciali\u00bb della missione \u00abFondi da ripartire\u00bb dello stato di previsione del Ministero dell'economia e delle finanze per l'anno 2024, allo scopo parzialmente utilizzando l'accantonamento relativo al Ministero del lavoro e delle politiche sociali. \n\n\n\n\n5. A decorrere dal 1\u00b0 settembre 2024, il contingente di personale dell'Arma dei carabinieri, di cui all'articolo 826, comma 1, del codice dell'ordinamento militare, di cui al decreto legislativo 15 marzo 2010, n. 66, \u00e8 incrementato di 50 unit\u00e0 in soprannumero rispetto all'organico attuale. \n\n\n\n\n\n6. All'articolo 826, comma 1, del codice di cui al decreto legislativo n. 66 del 2010, sono apportate le seguenti modificazioni: \n\na) all'alinea, le parole: \u00ab660 unit\u00e0\u00bb sono sostituite dalle seguenti: \u00ab710 unit\u00e0\u00bb; \n\nb) la lettera d) \u00e8 sostituita dalla seguente: \u00abd) ispettori: 271;\u00bb; \n\nc) la lettera f) \u00e8 sostituita dalla seguente: \u00abf) appuntati e carabinieri: 254;\u00bb. \n\n\n\n\n7. A decorrere dalla medesima data di cui al comma 5, l'Arma dei carabinieri \u00e8 autorizzata ad assumere, in deroga alle ordinarie facolt\u00e0 assunzionali, un corrispondente numero di unit\u00e0 di personale, ripartite in 25 unit\u00e0 del ruolo ispettori e in 25 unit\u00e0 del ruolo appuntati e carabinieri. \n\n\n\n8. Agli oneri derivanti dall'attuazione dei commi da 5 a 7, pari a euro 380.810 per l'anno 2024, a euro 2.054.569 per l'anno 2025, a euro 2.385.722 per l'anno 2026, a euro 2.624.596 per l'anno 2027, a euro 2.704.398 per l'anno 2028, a euro 2.718.625 per l'anno 2029, a euro 2.767.773 per ciascuno degli anni dal 2030 al 2033 e a euro 2.798.175 annui a decorrere dall'anno 2034, si provvede, per euro 380.810 per l'anno 2024, euro 2.054.569 per l'anno 2025 e euro 2.798.175 annui a decorrere dall'anno 2026, mediante riduzione dello stanziamento del fondo speciale di parte corrente iscritto, ai fini del bilancio triennale 2024-2026, nell'ambito del programma \u00abFondi di riserva e speciali\u00bb della missione \u00abFondi da ripartire\u00bb dello stato di previsione del Ministero dell'economia e delle finanze per l'anno 2024, allo scopo parzialmente utilizzando l'accantonamento relativo al Ministero del lavoro e delle politiche sociali. \n\n\n\n9. Per le spese di funzionamento connesse alle assunzioni straordinarie di cui al comma 8, comprese le spese per mense e buoni pasto, \u00e8 autorizzata la spesa complessiva di euro 111.667 per l'anno 2024, di euro 52.500 per ciascuno degli anni 2025 e 2026 e di euro 35.000 a decorrere dall'anno 2027, cui si provvede mediante corrispondente riduzione dello stanziamento del fondo speciale di parte corrente iscritto, ai fini del bilancio triennale 2024-2026, nell'ambito del programma \u00abFondi di riserva e speciali\u00bb della missione \u00abFondi da ripartire\u00bb dello stato di previsione del Ministero dell'economia e delle finanze per l'anno 2024, allo scopo parzialmente utilizzando l'accantonamento relativo al Ministero del lavoro e delle politiche sociali. \n\n\n\n10. Al fine di garantire un adeguato presidio del territorio attraverso il potenziamento del coordinamento e dello svolgimento su tutto il territorio nazionale dell'attivit\u00e0 di vigilanza in materia di salute e sicurezza nei luoghi di lavoro e di contrasto al lavoro sommerso e irregolare, le somme destinate al bilancio dell'Ispettorato nazionale del lavoro, ai sensi degli articoli 13, comma 6, 14, comma 13, e 306, comma 4-bis, del decreto legislativo 9 aprile 2008, n. 81, possono essere altres\u00ec utilizzate per finanziare, nel limite di 20 milioni di euro, l'efficientamento dell'Ispettorato nazionale del lavoro, attraverso misure da individuare con decreto del Ministro del lavoro e delle politiche sociali, su proposta del direttore dell'Ispettorato.\n\n\n11. Al fine di garantire l'efficacia delle misure incentivanti gi\u00e0 destinate al personale dell'Ispettorato nazionale del lavoro, a fronte dell'aumento del numero delle unit\u00e0 ispettive previsto dall'articolo 8-bis del decreto-legge 9 giugno 2021, n. 80, convertito, con modificazioni, dalla legge 6 agosto 2021, n. 113, dall'articolo 5-ter del decreto-legge 3 settembre 2019, n. 101, convertito, con modificazioni, dalla legge 2 novembre 2019, n. 128, dall'articolo 13, comma 2, del decreto-legge 21 ottobre 2021, n. 146, convertito, con modificazioni, dalla legge 17 dicembre 2021, n. 215, nonch\u00e9 dal presente decreto, all'articolo 14, comma 1, del decreto-legge 23 dicembre 2013, n. 145, convertito, con modificazioni, dalla legge, 21 febbraio 2014, n. 9, la lettera d) \u00e8 sostituita dalla seguente: \u00abd) il trenta per cento dell'importo delle sanzioni amministrative di cui all'articolo 3 del decreto-legge 22 febbraio 2002, n. 12, convertito, con modificazioni, dalla legge 23 aprile 2002, n. 73, e successive modificazioni, nonch\u00e9 delle somme aggiuntive di cui all'articolo 14, comma 9, lettere d) ed e), del decreto legislativo 9 aprile 2008, n. 81, e successive modificazioni, ed i maggiori introiti derivanti dall'incremento delle sanzioni di cui alla lettera c) sono versati ad apposito capitolo dell'entrata del bilancio dello Stato per essere riassegnati ad apposito capitolo dello stato di previsione del Ministero del lavoro e delle politiche sociali, destinato a misure, da definire con decreto del Ministro del lavoro e delle politiche sociali, finalizzate ad una pi\u00f9 efficiente utilizzazione del personale ispettivo sull'intero territorio nazionale, ad una maggiore efficacia, anche attraverso interventi di carattere organizzativo, della vigilanza in materia di lavoro e legislazione sociale, nonch\u00e9 alla realizzazione di iniziative di contrasto del lavoro sommerso e irregolare. Le risorse di cui al primo periodo, per la quota destinata alla pi\u00f9 efficiente utilizzazione del personale ispettivo, possono essere corrisposte al predetto personale nel limite del 15 per cento del trattamento economico individuale complessivo lordo annuo.\u00bb. \n\n\n\n12. Sono abrogati l'articolo 6, comma 3, e l'articolo 7, commi 1 e 3, del decreto legislativo 14 settembre 2015, n. 149. Dalla data di entrata in vigore del presente decreto, le dotazioni organiche dell'INAIL e dell'INPS sono incrementate del numero di posti corrispondenti alle unit\u00e0 di personale ispettivo inserite, con decorrenza 1\u00b0 gennaio 2017, nei ruoli ad esaurimento dei piani triennali dei fabbisogni di cui all'articolo 6, comma 2, del decreto legislativo 30 marzo 2001 n. 165 e al Decreto legislativo 14 settembre 2015, n. 149, all'articolo 1, comma 2, primo periodo, sono eliminate le parole \u00abdall'INPS e dall'INAIL\u00bb e all'articolo 7, comma 2, primo periodo, dopo le parole \u00abINPS e INAIL\u00bb sono aggiunte le parole \u00ab, ferme restando le rispettive competenze ed evitando sovrapposizioni degli interventi,\u00bb. Le risorse derivanti dalle economie per le cessazioni dal servizio del personale ispettivo cessato a decorrere dal 1\u00b0 gennaio 2017 sono utilizzabili dall'INPS e dall'INAIL ai fini della determinazione del budget assunzionale previsto dalle vigenti disposizioni in materia. Dalla data entrata in vigore del presente decreto, i fondi per il trattamento accessorio dell'INPS e dell'INAIL sono incrementati in relazione alle assunzioni di personale ispettivo effettuate utilizzando il predetto budget assunzionale nel rispetto del limite di cui all'articolo 23, comma 2, del Decreto legislativo 25 maggio 2017, n. 75. Entro 90 giorni dall'entrata in vigore del presente decreto, il personale amministrativo dell'INPS e dell'INAIL, che ha svolto funzioni ispettive in virt\u00f9 del precedente inquadramento nel profilo di vigilanza, pu\u00f2 chiedere di essere reinquadrato nei corrispondenti profili di vigilanza dei rispettivi Istituti, nei limiti delle disponibilit\u00e0 previste dalle relative dotazioni organiche. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:40:02.864789"}
{"text": "\n\n\nArt. 32\n Disposizioni in materia \n di investimenti infrastrutturali\n\n\n\n\n1. All'articolo 1 della legge 30 dicembre 2018, n. 145, sono apportate le seguenti modificazioni: \n\na) al comma 136, dopo il primo periodo \u00e8 inserito il seguente: \u00abNel caso di opere cofinanziate, in tutto o in parte, dalle risorse previste dal regolamento (UE) 2021/240 del Parlamento europeo e del Consiglio, del 10 febbraio 2021, e dal regolamento (UE) 2021/241 del Parlamento europeo e del Consiglio, del 12 febbraio 2021, il termine entro il quale deve intervenire l'affidamento dei lavori coincide con quello previsto dalla misura di riferimento.\u00bb; \n\nb) il comma 139 - ter \u00e8 sostituito dal seguente: \n \u00ab139-ter. Le risorse assegnate ai comuni ai sensi del comma 139 per le annualit\u00e0 2024 e 2025, sono finalizzate allo scorrimento della graduatoria delle opere ammissibili per l'anno 2023. I comuni beneficiari dei contributi per le annualit\u00e0 2021, 2022, 2023, 2024 e 2025 sono tenuti a concludere i lavori entro il 31 marzo 2026.\u00bb; \n\nc) il comma 139-quater \u00e8 abrogato; \n\nd) al comma 140: \n 1) al primo periodo dell'alinea, dopo le parole: \u00abdi riferimento del contributo\u00bb sono aggiunte, in fine, le seguenti: \u00absecondo le modalit\u00e0 dettagliate nell'apposito decreto del Ministero dell'interno. Per i contributi riferiti al triennio 2026-2028, il termine di cui al primo periodo \u00e8 fissato al 15 settembre 2025 e, per i contributi riferiti al biennio 2029-2030, il termine di cui al primo periodo \u00e8 fissato al 15 settembre 2028\u00bb; \n 2) alla lettera c-bis), la parola: \u00abbiennio\u00bb \u00e8 sostituita dalla seguente: \u00abtriennio\u00bb; \n\ne) al comma 141, \u00e8 aggiunto in fine il seguente periodo: \u00abPer i contributi riferiti al triennio 2026-2028, il termine di cui al primo periodo \u00e8 fissato al 15 novembre 2025 e, per i contributi riferiti al biennio 2029-2030, il termine di cui al primo periodo \u00e8 fissato al 15 novembre 2028\u00bb; \n\nf) al comma 143: \n 1) al primo periodo, la parola: \u00abaffidare\u00bb \u00e8 sostituita dalla seguente: \u00abaggiudicare\u00bb e le parole: \u00abl'affidamento\u00bb, ovunque ricorrano, sono sostituite dalle seguenti: \u00abl'aggiudicazione\u00bb; \n 2) dopo il secondo periodo, \u00e8 inserito il seguente: \u00abCon riferimento alle annualit\u00e0 2021-2022, il termine di cui al primo periodo \u00e8 riferito all'affidamento dei lavori che coincide con la data di pubblicazione del bando, ovvero con la lettera di invito, in caso di procedura negoziata, ovvero con l'affidamento diretto.\u00bb; \n 3) l'ultimo periodo \u00e8 sostituito dal seguente: \u00abI risparmi derivanti da eventuali ribassi d'asta sono vincolati fino al collaudo ovvero alla regolare esecuzione di cui al comma 144 e, alla conclusione dell'opera, eventuali economie di progetto non restano nella disponibilit\u00e0 dell'ente e sono versate ad apposito capitolo dell'entrata del bilancio dello Stato.\u00bb; \n 4) \u00e8 aggiunto, in fine, il seguente periodo: \u00abPer le annualit\u00e0 dal 2026 al 2030, gli enti beneficiari delle risorse concludono i lavori entro ventiquattro mesi dall'avvenuta aggiudicazione dei lavori.\u00bb; \n\ng) al comma 144: \n 1) al primo periodo, le parole: \u00abentro il 28 febbraio dell'anno di riferimento del contributo, per il 70 per cento sulla base degli\u00bb sono sostituite dalle seguenti: \u00aba titolo di acconto, per il 10 per cento previa verifica dell'avvenuta aggiudicazione dei lavori, per il 60 per cento sulla base dei giustificativi di spesa attestanti gli\u00bb e dopo le parole \u00abdecreto legislativo 18 aprile 2016, n. 50\u00bb sono inserite le seguenti: \u00ab, o ai sensi dell'articolo 116 del codice dei contratti pubblici di cui al decreto legislativo 30 marzo 2023, n. 36.\u00bb; \n 2) sono aggiunti, in fine, i seguenti periodi: \u00abEntro sei mesi dal collaudo, ovvero dalla regolare esecuzione i comuni sono tenuti ad alimentare integralmente il sistema di monitoraggio e rendicontazione di cui al comma 146. In caso di mancato rispetto degli obblighi di cui al terzo periodo, le somme gi\u00e0 corrisposte saranno recuperate secondo le modalit\u00e0 di cui ai commi 128 e 129 dell'articolo 1 della legge 24 dicembre 2012, n. 228, con apposito decreto del Ministro dell'interno. I comuni destinatari dei contributi che abbiano gi\u00e0 provveduto alla rendicontazione dei progetti attraverso il sistema di monitoraggio e rendicontazione di cui al comma 146, sono ugualmente tenuti, entro sei mesi dalla data di entrata in vigore della presente disposizione, a seguito del collaudo ovvero dalla regolare esecuzione dell'opera, ad alimentare integralmente il sistema di monitoraggio e rendicontazione di cui al comma 146. I comuni destinatari dei contributi che ottemperino agli adempimenti informativi richiesti tramite il sistema di monitoraggio e rendicontazione sono esonerati dall'obbligo di presentazione del rendiconto delle somme ricevute di cui all'articolo 158 del decreto legislativo 18 agosto 2000, n. 267.\u00bb; \n\nh) al comma 145: \n 1) dopo le parole: \u00abarticolo 1 della legge 24 dicembre 2012, n. 228\u00bb sono inserite le seguenti: \u00abe le somme recuperate sono versate ad apposito capitolo dell'entrata del bilancio dello Stato\u00bb; \n 2) il secondo e il terzo periodo sono soppressi; \n\ni) il comma 146 \u00e8 sostituito dal seguente: \u00ab146. Il monitoraggio e la rendicontazione delle opere pubbliche di cui ai commi da 139 a 145 \u00e8 effettuato dai comuni beneficiari secondo le indicazioni fornite con il decreto di cui al comma 141. Il monitoraggio e la rendicontazione delle opere pubbliche per i comuni beneficiari del contributo sono effettuati attraverso il sistema ReGiS sviluppato dalla Ragioneria generale dello Stato, cos\u00ec come previsto dall'articolo 1, comma 1043, della legge 30 dicembre 2020, n. 178.\u00bb; \n\nl) al comma 147, le parole: \u00ab, in collaborazione con il Ministero delle infrastrutture e dei trasporti,\u00bb sono soppresse; \n\nm) al comma 148, il primo periodo \u00e8 sostituito dai seguenti: \u00abLe attivit\u00e0 di supporto, assistenza tecnica e vigilanza connesse all'utilizzo delle risorse per investimenti stanziate nello stato di previsione del Ministero dell'interno sono disciplinate secondo modalit\u00e0 previste con decreto del Ministero dell'interno. Agli oneri derivanti dal primo periodo, nel limite massimo annuo di 500.000 euro, si provvede mediante corrispondente riduzione dell'autorizzazione di spesa di cui all'articolo 30, comma 14-bis, del decreto-legge 30 aprile 2019, n. 34, convertito con modificazioni dalla legge 28 giugno 2019, n. 58.\u00bb. \n\n\n\n\n\n\n2. Alla legge 21 febbraio 2024, n. 14, sono apportate le seguenti modificazioni: \n\na) all'articolo 5, comma 1, \u00e8 premesso il seguente: \u00ab01. Il Ministero della difesa, mediante le proprie competenti articolazioni del genio militare, provvede alla progettazione e all'esecuzione dei lavori nonch\u00e9 all'acquisizione delle forniture necessarie per la realizzazione delle strutture di cui all'allegato 1 al Protocollo, secondo quanto previsto dall'articolo 3, comma 7.\u00bb; \n\nb) all'articolo 6: \n 1) al comma 1, lettera a), le parole da: \u00abla spesa di euro 31,2 milioni per l'anno 2024\u00bb fino alla fine della lettera sono sostituite con le seguenti: \u00abla spesa di euro 65 milioni per l'anno 2024 in favore del Ministero della difesa\u00bb; \n 2) al comma 4, sostituire le parole: \u00abeuro 29 milioni\u00bb con le seguenti: \u00abeuro 30,27 milioni di euro\u00bb; \n 3) al comma 5, dopo il secondo periodo \u00e8 inserito il seguente: \u00abPer le finalit\u00e0 di cui al primo periodo \u00e8, altres\u00ec, istituito un fondo nello stato di previsione del Ministero della difesa, con una dotazione di 1.270.000 euro per l'anno 2024.\u00bb; \n 4) al comma 6, le parole \u00abpari a euro 47.680.000 per l'anno 2024, si provvede\u00bb sono sostituite con le seguenti: \u00abpari a euro 73.480.000 per l'anno 2024, si provvede, quanto a 10.000.000 di euro a valere sulle risorse a legislazione vigente ai sensi dell'articolo 21, comma 4, del decreto-legge 19 settembre 2023, n. 124, convertito, con modificazioni, dalla legge 13 novembre 2023, n. 162, quanto a 15.800.000 di euro mediante corrispondente riduzione del Fondo di cui all'articolo 1, comma 200, della legge 23 dicembre 2014, n. 190 e quanto a 47.680.000 di euro\u00bb; \n 5) al comma 7: \n 5.1. all'alinea, le parole: \u00ab94.856.475 euro\u00bb sono sostitute con le seguenti: \u00ab96.126.475 euro\u00bb; \n 5.2. alla lettera b), dopo le parole: \u00abquanto a\u00bb sono inserite le seguenti: \u00ab1.270.0000 euro per l'anno 2024\u00bb. \n\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:40:06.966202"}
{"text": "\n\n\nArt. 33\n\n\n\n Disposizioni in materia di investimenti \n infrastrutturali \u00abpiccole opere\u00bb \n\n\n\n\n\n\n1. All'articolo 1 della legge 27 dicembre 2019, n. 160, sono apportate le seguenti modificazioni: \n\na) al comma 29-bis, quarto periodo, le parole: \u00ab31-ter\u00bb e le parole: \u00abnonch\u00e9 di quelli relativi all'alimentazione tempestiva del sistema di monitoraggio previsto dalla regolamentazione attuativa del PNRR.\u00bb sono soppresse; \n\nb) al comma 31, dopo le parole: \u00abdi cui al decreto legislativo 18 aprile 2016, n. 50\u00bb, sono aggiunte le seguenti: \u00ab, o di cui all'articolo 37 del codice dei contratti pubblici di cui al decreto legislativo 31 marzo 2023, n. 36, ove applicabile\u00bb; \n\nc) il comma 31-bis \u00e8 sostituito dal seguente: \u00ab31-bis. I comuni beneficiari dei contributi inseriscono all'interno del sistema di monitoraggio e rendicontazione di cui al comma 35, gli identificativi di progetto (CUP) per ciascuna annualit\u00e0 riferita al periodo 2020-2024. Qualora non vi abbiano ancora provveduto, i medesimi comuni sono tenuti ad inserire gli identificativi di progetto (CUP) per ciascuna annualit\u00e0 riferita al periodo 2020-2024 entro il 30 aprile 2024.\u00bb; \n\nd) il comma 31-ter \u00e8 abrogato; \n\ne) il comma 32 \u00e8 sostituito dal seguente: \u00ab32. Il comune beneficiario del contributo di cui al comma 29 \u00e8 tenuto ad aggiudicare i lavori entro il 15 settembre di ciascun anno di riferimento del contributo. Per l'anno 2021, il termine di cui al primo periodo \u00e8 fissato al 31 dicembre 2021. In caso di utilizzo del contributo per pi\u00f9 annualit\u00e0, il termine di riferimento per l'aggiudicazione dei lavori \u00e8 quello riferito alla prima annualit\u00e0.\nPer i contributi relativi alle annualit\u00e0 dal 2020 al 2024, i lavori devono essere conclusi entro il termine unico del 31 dicembre 2025.\nPer i contributi relativi alle annualit\u00e0 dal 2020 al 2024, i risparmi derivanti da eventuali ribassi d'asta sono vincolati fino al collaudo ovvero alla regolare esecuzione di cui al comma 33 e successivamente possono essere utilizzati per ulteriori investimenti, per le medesime finalit\u00e0 previste dal comma 29, a condizione che gli stessi siano impegnati entro sei mesi dal collaudo, ovvero dalla regolare esecuzione.\u00bb; \n\nf) il comma 33 \u00e8 sostituito dal seguente: \u00ab33. I contributi di cui al comma 29 sono erogati dal Ministero dell'interno agli enti beneficiari, per il 50 per cento previa verifica dell'avvenuta aggiudicazione dei lavori attraverso il sistema di monitoraggio e rendicontazione di cui al comma 35 e per il 50 per cento previa trasmissione sul sistema di monitoraggio e rendicontazione di cui al comma 35, del certificato di collaudo o del certificato di regolare esecuzione rilasciato dal direttore dei lavori, ai sensi dell'articolo 102 del codice dei contratti pubblici di cui al decreto legislativo 18 aprile 2016, n. 50, o ai sensi dell'articolo 116 del codice dei contratti pubblici di cui al decreto legislativo 30 marzo 2023, n. 36. Nel caso di finanziamento di opere con pi\u00f9 annualit\u00e0 di contributo, il Ministero dell'interno eroga il 50 per cento di tutte le annualit\u00e0 di riferimento previa verifica dell'aggiudicazione dei lavori attraverso il sistema di monitoraggio e rendicontazione di cui comma 35, nonch\u00e9, l'ulteriore 50 per cento previa trasmissione sul sistema di monitoraggio e rendicontazione di cui al comma 35, del certificato di collaudo o del certificato di regolare esecuzione ai sensi dell'articolo 102 del codice di cui al decreto legislativo 18 aprile 2016, n. 50 o ai sensi dell'articolo 116 del codice di cui al decreto legislativo 30 marzo 2023, n. 36.\nEntro sei mesi dal collaudo, ovvero dalla regolare esecuzione i comuni sono tenuti ad alimentare integralmente il sistema di monitoraggio e rendicontazione di cui al comma 35. In caso di mancato rispetto degli obblighi di cui al terzo periodo, le somme gi\u00e0 corrisposte sono recuperate, con apposito decreto del Ministero dell'interno, secondo le modalit\u00e0 di cui all'articolo 1, commi 128 e 129, della legge 24 dicembre 2012, n. 228. I comuni destinatari dei contributi che abbiano gi\u00e0 provveduto alla rendicontazione dei progetti attraverso il sistema di monitoraggio e rendicontazione di cui al comma 35, sono ugualmente tenuti entro sei mesi dalla data di entrata in vigore della presente disposizione, a seguito del collaudo ovvero dalla regolare esecuzione dell'opera, ad alimentare integralmente il sistema di monitoraggio e rendicontazione di cui al comma 35. I comuni destinatari dei contributi che ottemperino agli adempimenti informativi richiesti tramite il sistema di monitoraggio e rendicontazione di cui al comma 35 sono esonerati dall'obbligo di presentazione del rendiconto delle somme ricevute di cui all'articolo 158 del decreto legislativo 18 agosto 2000, n. 267.\u00bb; \n\ng) il comma 34 \u00e8 sostituito dal seguente: \u00ab34. Nel caso di mancato rispetto del termine di aggiudicazione dei lavori di cui al comma 32, il contributo di cui al comma 29, riferito alle annualit\u00e0 dal 2020 al 2023 \u00e8 revocato, in tutto o in parte, con decreto del Ministero dell'interno da emanarsi entro il 31 maggio 2024. Con il medesimo decreto si procede alla revoca dei contributi nei confronti degli enti inadempienti agli obblighi di cui al comma 31-bis. Il mancato rispetto del termine di aggiudicazione dei lavori di cui al comma 32, a valere sul contributo riferito all'annualit\u00e0 2024, comporta la revoca, in tutto o in parte, del medesimo contributo con decreto del Ministero dell'interno da emanarsi entro sessanta giorni dalla scadenza del predetto termine di aggiudicazione dei lavori. Il mancato rispetto del termine unico di conclusione dei lavori di cui al comma 32, comporta la revoca del contributo con decreto del Ministero dell'interno da emanare entro il 30 giugno 2026. Le somme derivanti dalla revoca dei contributi di cui al presente comma sono recuperate secondo le modalit\u00e0 di cui ai commi 128 e 129 dell'articolo 1 della legge 24 dicembre 2012, n. 228 e sono versate ad apposito capitolo dell'entrata del bilancio dello Stato.\u00bb; \n\nh) al comma 35, le parole: \u00abprevisto dal decreto legislativo 29 dicembre 2011, n. 229, classificando le opere sotto la voce Contributo piccoli investimenti legge di bilancio 2020\u00bb sono sostituite dalle seguenti: \u00abReGiS sviluppato dalla Ragioneria generale dello Stato come previsto dall'articolo 1, comma 1043, della legge 30 dicembre 2020, n. 178.\u00bb; \n\ni) al comma 36, le parole: \u00ab, in collaborazione con il Ministero delle infrastrutture e dei trasporti,\u00bb sono soppresse. \n\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:40:11.068317"}
{"text": "\n\n\nArt. 34\n Disposizioni urgenti in materia \n di Piani urbani integrati\n\n\n\n\n1. Al decreto-legge 6 novembre 2021, n. 152, convertito, con modificazioni, dalla legge 29 dicembre 2021, n. 233, sono apportate le seguenti modificazioni: \n\na) all'articolo 21, comma 1, le parole: \u00abper un ammontare complessivo pari a 2.493,79 milioni di euro per il periodo 2022-2026, nel limite massimo di 125,75 milioni di euro per l'anno 2022, di 125,75 milioni di euro per l'anno 2023, di 632,65 milioni di euro per l'anno 2024, di 855,12 milioni di euro per l'anno 2025 e di 754,52 milioni di euro per l'anno 2026\u00bb sono sostituite dalle seguenti: \u00abper un ammontare complessivo pari a 900 milioni di euro per il periodo 2022-2026, nel limite massimo di 125,75 milioni di euro per l'anno 2022, di 125,75 milioni di euro per l'anno 2023, di 122,65 milioni di euro per l'anno 2024, 325,12 milioni di euro per l'anno 2025 e 200,73 milioni di euro per l'anno 2026.\u00bb; \n\nb) l'Allegato 1 \u00e8 sostituito dall'Allegato 3 al presente decreto. \n\n\n\n\n2. Le risorse di cui all'articolo 21, comma 1, del decreto-legge n. 152 del 2021 come modificato dal comma 1, sono integrate, per complessivi 1.593,80 milioni di euro ai sensi dell'articolo 1 del presente decreto, nel limite massimo di 450 milioni di euro per l'anno 2024, 520 milioni di euro per l'anno 2025, 470 milioni di euro per l'anno 2026 e 153,80 milioni di euro per l'anno 2027. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:40:15.165620"}
{"text": "\n\n\nArt. 35\n Disposizioni urgenti in materia \n di interventi di rigenerazione urbana\n\n\n\n\n1. All'articolo 1 della legge 27 dicembre 2019, n. 160, sono apportate le seguenti modificazioni: \n\na) al comma 42-bis, dopo la parola: \u00abconfluite\u00bb sono inserite le seguenti \u00ab, per un importo complessivo pari a 1.500 milioni di euro,\u00bb e dopo le parole: \u00ab13 luglio 2021,\u00bb sono inserite le seguenti \u00abe revisionato a seguito della decisione del Consiglio ECOFIN dell'8 dicembre 2023,\u00bb; \n\nb) al comma 42-quater, dopo le parole: \u00abI comuni beneficiari delle risorse del comma 42-bis,\u00bb sono inserite le seguenti: \u00abunitamente ai comuni beneficiari delle restanti risorse di cui al comma 42 per il periodo 2021-2026,\u00bb. \n\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:40:19.263431"}
{"text": "\n\n\nArt. 36\nDisposizioni per la realizzazione degli interventi volti a fronteggiare il rischio di alluvione e il rischio idrogeologico e per la realizzazione degli interventi nei territori colpiti dagli eventi sismici del 2009 e del 2016\n\n\n1. L'articolo 29, comma 1, del decreto-legge 24 febbraio 2023, n. 13, convertito, con modificazioni, dalla legge 21 aprile 2023, n. 41, e l'articolo 225, comma 8, del codice dei contratti pubblici, di cui al decreto legislativo 31 marzo 2023, n. 36, si interpretano nel senso che alle procedure di affidamento, relative agli interventi di cui all'articolo 22, comma 1, del decreto-legge 6 novembre 2021, n. 152, convertito, con modificazioni, dalla legge 29 dicembre 2021, n. 233, indette successivamente al 1\u00b0 luglio 2023, si applicano le disposizioni derogatorie di cui agli articoli 4 e 14 dell'ordinanza del capo del Dipartimento della protezione civile n. 558 del 15 novembre 2018, pubblicata nella Gazzetta Ufficiale n. 270 del 20 novembre 2018, fatto salvo il rispetto del principio DNSH (\u00abDo No Significant Harm\u00bb) ai sensi dell'articolo 17 del regolamento (UE) 2020/852 del Parlamento europeo e del Consiglio, del 18 giugno 2020. \n\n\n\n2. All'articolo 15-ter del decreto-legge 17 ottobre 2016, n. 189, convertito, con modificazioni, dalla legge 15 dicembre 2016, n. 229, dopo il comma 2-bis \u00e8 aggiunto, in fine, il seguente: \n \u00ab2-ter. Al fine di assicurare una pi\u00f9 celere attuazione degli interventi di cui al comma 1 compresi negli allegati II e II-bis alla parte seconda del decreto legislativo 3 aprile 2006, n. 152, il soggetto attuatore, d'intesa con il Presidente della regione territorialmente competente, pu\u00f2 chiedere al Ministero dell'ambiente e della sicurezza energetica di individuare la regione quale autorit\u00e0 competente allo svolgimento della procedura di valutazione d'impatto ambientale (VIA) o della verifica di assoggettabilit\u00e0 a VIA. Entro e non oltre i successivi quindici giorni, il Ministero dell'ambiente e della sicurezza energetica comunica al soggetto attuatore e alla regione la determinazione in merito all'autorit\u00e0 competente. La verifica del progetto di cui all'articolo 42 del codice dei contratti pubblici, di cui al decreto legislativo 31 marzo 2023, n. 36, comprende anche la verifica dell'ottemperanza delle condizioni ambientali stabilite nel provvedimento di verifica di assoggettabilit\u00e0 a VIA o nel provvedimento di VIA di cui all'articolo 28, comma 3, del decreto legislativo n. 152 del 2006. A tale fine, il soggetto preposto alla verifica del progetto di cui all'articolo 42 del codice di cui al decreto legislativo n. 36 del 2023 \u00e8 individuato come soggetto che effettua la verifica di ottemperanza di cui all'articolo 28, comma 3, del decreto legislativo n. 152 del 2006.\u00bb. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:40:23.367817"}
{"text": "\n\n\nArt. 37\n\n\n\n Attivit\u00e0 del \u00abNucleo PNRR Stato-Regioni\u00bb \n\n\n\n\n1. All'articolo 33, comma 3, del decreto-legge 6 novembre 2021, n. 152, convertito, con modificazioni, dalla legge 29 dicembre 2021, n. 233, la lettera b) \u00e8 sostituita dalla seguente: \u00abb) prestare supporto tecnico alle regioni e alle province autonome di Trento e di Bolzano, favorendo il confronto con le amministrazioni titolari degli interventi previsti dal PNRR, nella elaborazione, coerentemente con le linee del PNRR, di un progetto avente particolare rilevanza strategica per ciascuna regione e provincia autonoma, denominato \u00abProgetto bandiera\u00bb, ferme restando le competenze delle medesime Amministrazioni titolari di interventi PNRR e le modalit\u00e0 di finanziamento previste dall'articolo 21 del decreto-legge 30 aprile 2022, n. 36, convertito, con modificazioni, dalla legge 29 giugno 2022, n. 79;\u00bb. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:40:27.467456"}
{"text": "\n\n\nArt. 38\n Transizione 5.0\n\n\n1. Al fine di sostenere il processo di transizione digitale ed energetica delle imprese, in attuazione di quanto previsto dalla decisione del Consiglio ECOFIN dell'8 dicembre 2023 e, in particolare, di quanto disposto in relazione all'Investimento 15 - \u00abTransizione 5.0\u00bb, della Missione 7 - REPowerEU, \u00e8 istituito il Piano Transizione 5.0. \n\n\n\n2. A tutte le imprese residenti nel territorio dello Stato e alle stabili organizzazioni nel territorio dello Stato di soggetti non residenti, indipendentemente dalla forma giuridica, dal settore economico di appartenenza, dalla dimensione e dal regime fiscale di determinazione del reddito dell'impresa, che negli anni 2024 e 2025 effettuano nuovi investimenti in strutture produttive ubicate nel territorio dello Stato, nell'ambito di progetti di innovazione da cui consegua una riduzione dei consumi energetici, \u00e8 riconosciuto, nei limiti delle risorse di cui al comma 21, un credito d'imposta proporzionale alla spesa sostenuta per gli investimenti effettuati alle condizioni e nelle misure stabilite nei commi successivi. \n\n\n\n3. Il credito d'imposta di cui al comma 2 non spetta alle imprese in stato di liquidazione volontaria, fallimento, liquidazione coatta amministrativa, concordato preventivo senza continuit\u00e0 aziendale, o sottoposte ad altra procedura concorsuale prevista dal regio decreto 16 marzo 1942, n. 267, dal codice della crisi d'impresa e dell'insolvenza, di cui al decreto legislativo 12 gennaio 2019, n. 14, o da altre leggi speciali, o che abbiano in corso un procedimento per la dichiarazione di una di tali situazioni. Sono, inoltre, escluse le imprese destinatarie di sanzioni interdittive ai sensi del decreto legislativo 8 giugno 2001, n. 231. Per le imprese ammesse al credito d'imposta, la spettanza del beneficio \u00e8 comunque subordinata al rispetto delle normative sulla sicurezza nei luoghi di lavoro applicabili in ciascun settore e al corretto adempimento degli obblighi di versamento dei contributi previdenziali e assistenziali a favore dei lavoratori. \n\n\n\n\n\n4. Sono agevolabili gli investimenti in beni materiali e immateriali nuovi, strumentali all'esercizio d'impresa di cui agli allegati A e B annessi alla legge 11 dicembre 2016, n. 232, e che sono interconnessi al sistema aziendale di gestione della produzione o alla rete di fornitura, a condizione che, tramite gli stessi, si consegua complessivamente una riduzione dei consumi energetici della struttura produttiva localizzata nel territorio nazionale, cui si riferisce il progetto di innovazione non inferiore al 3 per cento o, in alternativa, una riduzione dei consumi energetici dei processi interessati dall'investimento non inferiore al 5 per cento. Ai fini della disciplina del presente articolo, rientrano tra i beni di cui all'allegato B alla legge 11 dicembre 2016, n. 232, ove specificamente previsti dal progetto di innovazione, anche: \na) i software, i sistemi, le piattaforme o le applicazioni per l'intelligenza degli impianti che garantiscono il monitoraggio continuo e la visualizzazione dei consumi energetici e dell'energia autoprodotta e autoconsumata, o introducono meccanismi di efficienza energetica, attraverso la raccolta e l'elaborazione dei dati anche provenienti dalla sensoristica IoT di campo (Energy Dashboarding);\nb) i software relativi alla gestione di impresa se acquistati unitamente ai software, ai sistemi o alle piattaforme di cui alla lettera a). \n\n\n\n\n\n\n5. Nell'ambito dei progetti di innovazione che conseguono una riduzione dei consumi energetici nelle misure e alle condizioni di cui al comma 4, sono inoltre agevolabili: \n\na) gli investimenti in beni materiali nuovi strumentali all'esercizio d'impresa finalizzati all'autoproduzione di energia da fonti rinnovabili destinata all'autoconsumo, a eccezione delle biomasse, compresi gli impianti per lo stoccaggio dell'energia prodotta. Con riferimento all'autoproduzione e all'autoconsumo di energia da fonte solare, sono considerati ammissibili esclusivamente gli impianti con moduli fotovoltaici di cui all'articolo 12, comma 1, lettere a),\nb) e\nc) del decreto-legge 9 dicembre 2023, n. 181. Gli investimenti in impianti che comprendano i moduli di cui alle lettere b) e c) concorrono a formare la base di calcolo del credito d'imposta per un importo pari, rispettivamente, al 120 per cento e 140 per cento del loro costo. Nelle more della formazione del registro di cui all'articolo 12, comma 1, del decreto-legge 9 dicembre 2023, n. 181, sono agevolabili gli impianti con moduli fotovoltaici che, sulla base di apposita attestazione rilasciata dal produttore, rispettino i requisiti di carattere tecnico e territoriale previsti dalle lettere a), b) e c) del medesimo articolo 12; \n b) le spese per la formazione del personale previste dall'articolo 31, paragrafo 3, del regolamento (UE) n. 651/2014 della Commissione, del 17 giugno 2014, finalizzate all'acquisizione o al consolidamento delle competenze nelle tecnologie rilevanti per la transizione digitale ed energetica dei processi produttivi, nel limite del 10 per cento degli investimenti effettuati nei beni di cui al comma 4 e comma 5, lettera a), e in ogni caso sino al massimo di 300 mila euro, a condizione che le attivit\u00e0 formative siano erogate da soggetti esterni individuati con decreto del Ministro delle imprese e del made in Italy di cui al comma 17 e secondo le modalit\u00e0 ivi stabilite. \n\n\n\n\n\n\n6. Al fine di garantire il rispetto del principio di non arrecare un danno significativo all'ambiente ai sensi dell'articolo 17 del regolamento (UE) n. 852/2020 del Parlamento europeo e del Consiglio, del 18 giugno 2020, non sono in ogni caso agevolabili gli investimenti destinati: \n\na) ad attivit\u00e0 direttamente connesse ai combustibili fossili; \n\nb) ad attivit\u00e0 nell'ambito del sistema di scambio di quote di emissione dell'UE (ETS) che generano emissioni di gas a effetto serra previste non inferiori ai pertinenti parametri di riferimento; \n\nc) ad attivit\u00e0 connesse alle discariche di rifiuti, agli inceneritori e agli impianti di trattamento meccanico biologico; \n\nd) ad attivit\u00e0 nel cui processo produttivo venga generata un'elevata dose di sostanze inquinanti classificabili come rifiuti speciali pericolosi di cui al regolamento (UE) n. 1357/2014 della Commissione, del 18 dicembre 2014 e il cui smaltimento a lungo termine potrebbe causare un danno all'ambiente. Sono altres\u00ec esclusi gli investimenti in beni gratuitamente devolvibili delle imprese operanti in concessione e a tariffa nei settori dell'energia, dell'acqua, dei trasporti, delle infrastrutture, delle poste, delle telecomunicazioni, della raccolta e depurazione delle acque di scarico e della raccolta e smaltimento dei rifiuti. \n\n\n\n\n7. Il credito d'imposta \u00e8 riconosciuto nella misura del 35 per cento del costo, per la quota di investimenti fino a 2,5 milioni di euro, nella misura del 15 per cento del costo, per la quota di investimenti oltre i 2,5 milioni di euro e fino a 10 milioni di euro e nella misura del 5 per cento del costo, per la quota di investimenti oltre i 10 milioni di euro e fino al limite massimo di costi ammissibili pari a 50 milioni di euro per anno per impresa beneficiaria. Per gli investimenti effettuati mediante contratti di locazione finanziaria, si assume il costo sostenuto dal locatore per l'acquisto dei beni. Per gli investimenti nei beni di cui all'allegato B alla legge 11 dicembre 2016, n. 232 utilizzati mediante soluzioni di cloud computing, ossia con risorse di calcolo condivise e connesse, si assume anche il costo relativo alle spese per servizi imputabili per competenza. \n\n\n\n\n\n8. La misura del credito d'imposta per ciascuna quota di investimento prevista dal comma 7 \u00e8 rispettivamente aumentata: \n\na) al 40 per cento, 20 per cento e 10 per cento, nel caso di riduzione dei consumi energetici della struttura produttiva localizzata nel territorio nazionale superiore al 6 per cento o, in alternativa, di riduzione dei consumi energetici dei processi interessati dall'investimento superiore al 10 per cento, conseguita tramite gli investimenti nei beni di cui al comma 4; \n\nb) al 45 per cento, 25 per cento e 15 per cento, nel caso di riduzione dei consumi energetici della struttura produttiva localizzata nel territorio nazionale superiore al 10 per cento o, in alternativa, di riduzione dei consumi energetici dei processi interessati dall'investimento superiore al 15 per cento, conseguita tramite gli investimenti nei beni al comma 4. \n\n\n\n\n9. La riduzione dei consumi di cui al comma 4, riproporzionata su base annuale, \u00e8 calcolata con riferimento ai consumi energetici registrati nell'esercizio precedente a quello di avvio degli investimenti, al netto delle variazioni dei volumi produttivi e delle condizioni esterne che influiscono sul consumo energetico. Per le imprese di nuova costituzione, il risparmio energetico conseguito \u00e8 calcolato rispetto ai consumi energetici medi annui riferibili a uno scenario controfattuale, individuato secondo i criteri definiti nel decreto di cui al comma 17. \n\n\n\n10. Per l'accesso al beneficio, le imprese presentano, in via telematica, sulla base di un modello standardizzato messo a disposizione dal Gestore dei Servizi Energetici s.p.a (GSE), la documentazione di cui al comma 11 unitamente ad una comunicazione concernente la descrizione del progetto di investimento e il costo dello stesso. Il soggetto gestore, previa verifica della completezza della documentazione, trasmette quotidianamente, con modalit\u00e0 telematiche, al Ministero delle imprese e del made in Italy, l'elenco delle imprese che hanno validamente chiesto di fruire dell'agevolazione e l'importo del credito prenotato, assicurando che l'importo complessivo dei progetti ammessi a prenotazione non ecceda il limite di spesa di cui al comma 21. Ai fini dell'utilizzo del credito, l'impresa invia al GSE comunicazioni periodiche relative all'avanzamento dell'investimento ammesso all'agevolazione, secondo modalit\u00e0 definite con il decreto di cui al comma 17. In base a tali comunicazioni \u00e8 determinato l'importo del credito d'imposta utilizzabile, nel limite massimo di quello prenotato. L'impresa comunica il completamento dell'investimento e tale comunicazione deve essere corredata, a pena di decadenza, dalla certificazione di cui al comma 11, lettera b). Il GSE trasmette all'Agenzia delle entrate, con modalit\u00e0 telematiche definite d'intesa, l'elenco delle imprese beneficiarie di cui al presente comma con l'ammontare del relativo credito d'imposta utilizzabile in compensazione, ai sensi dell'articolo 17 del decreto legislativo 9 luglio 1997, n. 241. \n\n\n\n\n\n11. Il beneficio \u00e8 subordinato alla presentazione di apposite certificazioni rilasciate da un valutatore indipendente, secondo criteri e modalit\u00e0 individuate con il decreto del Ministro delle imprese e del made in Italy di cui al comma 17, che rispetto all'ammissibilit\u00e0 del progetto di investimento e al completamento degli investimenti, attestano: \n\na) ex ante, la riduzione dei consumi energetici conseguibili tramite gli investimenti nei beni di cui al comma 4; \n\nb) ex post, l'effettiva realizzazione degli investimenti conformemente a quanto previsto dalla certificazione ex ante. Con decreto di cui al comma 17 sono individuati i requisiti, anche in termini di indipendenza, imparzialit\u00e0, onorabilit\u00e0 e professionalit\u00e0, dei soggetti autorizzati al rilascio delle certificazioni. Tra i soggetti abilitati al rilascio delle certificazioni sono compresi, in ogni caso: i) gli Esperti in Gestione dell'Energia (EGE) certificati da organismo accreditato secondo la norma UNI CEI 11339; ii) le Energy Service Company (ESCo) certificate da organismo accreditato secondo la norma UNI CEI 11352.\nIl Ministero delle imprese e del made in Italy esercita, anche avvalendosi del GSE, la vigilanza sulle attivit\u00e0 svolte dai soggetti abilitati al rilascio delle certificazioni, verificando la correttezza formale delle certificazioni rilasciate e procedendo, sulla base di idonei piani di controllo, alla verifica nel merito della rispondenza del loro contenuto alle disposizioni di cui al presente decreto e ai relativi provvedimenti attuativi. \n\n\n\n\n12. Per le piccole e medie imprese, le spese sostenute per adempiere all'obbligo di certificazione di cui al comma 11 sono riconosciute in aumento del credito d'imposta per un importo non superiore a 10.000 euro, fermo restando il limite massimo di cui al comma 7. \n\n\n\n13. Il credito d'imposta \u00e8 utilizzabile esclusivamente in compensazione, ai sensi dell'articolo 17 del decreto legislativo 9 luglio 1997, n. 241, decorsi cinque giorni dalla regolare trasmissione, da parte di GSE all'Agenzia delle Entrate, dell'elenco di cui all'ultimo periodo del comma 10 entro la data del 31 dicembre 2025, presentando il modello F24 unicamente tramite i servizi telematici offerti dall'Agenzia delle entrate pena il rifiuto dell'operazione di versamento. L'ammontare non ancora utilizzato alla predetta data \u00e8 riportato in avanti ed \u00e8 utilizzabile in cinque quote annuali di pari importo. L'ammontare del credito d'imposta utilizzato in compensazione non deve eccedere l'importo utilizzabile ai sensi del comma 10, pena lo scarto dell'operazione di versamento.\nAllo scopo di consentire la regolazione contabile delle compensazioni effettuate attraverso il modello F24 telematico, le risorse stanziate a copertura del credito d'imposta concesso sono trasferite sulla contabilit\u00e0 speciale n. 1778 \u00abAgenzia delle entrate - Fondi di bilancio\u00bb aperta presso la Tesoreria dello Stato. Il credito d'imposta non pu\u00f2 formare oggetto di cessione o trasferimento neanche all'interno del consolidato fiscale. Non si applicano i limiti di cui all'articolo 1, comma 53, della legge 24 dicembre 2007, n. 244, di cui all'articolo 34 della legge 23 dicembre 2000, n. 388, e di cui all'articolo 31 del decreto-legge 31 maggio 2010, n. 78, convertito, con modificazioni, dalla legge 30 luglio 2010, n. 122. Il credito d'imposta non concorre alla formazione del reddito nonch\u00e9 della base imponibile dell'imposta regionale sulle attivit\u00e0 produttive e non rileva ai fini del rapporto di cui agli articoli 61 e 109, comma 5, del testo unico di cui al decreto del Presidente della Repubblica 22 dicembre 1986, n. 917. \n\n\n\n14. Se i beni agevolati sono ceduti a terzi, destinati a finalit\u00e0 estranee all'esercizio dell'impresa ovvero destinati a strutture produttive diverse da quelle che hanno dato diritto all'agevolazione anche se appartenenti allo stesso soggetto, nonch\u00e9 in caso di mancato esercizio dell'opzione per il riscatto nelle ipotesi di beni acquisiti in locazione finanziaria, entro il 31 dicembre del quinto anno successivo a quello di completamento degli investimenti, il credito d'imposta \u00e8 corrispondentemente ridotto escludendo dall'originaria base di calcolo il relativo costo. Il maggior credito d'imposta eventualmente gi\u00e0 utilizzato in compensazione \u00e8 direttamente riversato dal beneficiario entro il termine per il versamento a saldo dell'imposta sui redditi dovuta per il periodo d'imposta in cui si verificano le suddette ipotesi, senza applicazione di sanzioni e interessi. Si applicano, in quanto compatibili, le disposizioni dell'articolo 1, commi 35 e 36, della legge 27 dicembre 2017, n. 205, in materia di investimenti sostitutivi. \n\n\n\n15. Ai fini dei successivi controlli, i soggetti che si avvalgono del credito d'imposta sono tenuti a conservare, pena la revoca del beneficio, la documentazione idonea a dimostrare l'effettivo sostenimento e la corretta determinazione dei costi agevolabili. A tal fine, le fatture, i documenti di trasporto e gli altri documenti relativi all'acquisizione dei beni agevolati devono contenere l'espresso riferimento alle disposizioni di cui al presente articolo.\nL'effettivo sostenimento delle spese ammissibili e la corrispondenza delle stesse alla documentazione contabile predisposta dall'impresa devono risultare da apposita certificazione rilasciata dal soggetto incaricato della revisione legale dei conti. Per le imprese non obbligate per legge alla revisione legale dei conti, la certificazione \u00e8 rilasciata da un revisore legale dei conti o da una societ\u00e0 di revisione legale dei conti, iscritti nella sezione A del registro di cui all'articolo 8 del decreto legislativo 27 gennaio 2010, n. 39. Nell'assunzione di tale incarico il revisore legale dei conti o la societ\u00e0 di revisione legale dei conti osservano i principi di indipendenza elaborati ai sensi dell'articolo 10 del citato decreto legislativo n. 39 del 2010 e, in attesa della loro adozione, quelli previsti dal codice etico dell'International Federation of Accountants (IFAC). Per le sole imprese non obbligate per legge alla revisione legale dei conti, le spese sostenute per adempiere all'obbligo di certificazione della documentazione contabile previsto dal presente comma sono riconosciute in aumento del credito d'imposta per un importo non superiore a 5.000 euro, fermo restando, comunque, il limite massimo di cui al comma 7. \n\n\n\n16. Sulla base della documentazione tecnica prevista dal presente articolo nonch\u00e9 della eventuale ulteriore documentazione fornita dalle imprese, ivi inclusa quella necessaria alla verifica della prevista riduzione dei consumi energetici, il GSE, effettua, entro termini concordati con l'Agenzia delle entrate, i controlli finalizzati alla verifica dei requisiti tecnici e dei presupposti previsti dal presente articolo per la fruizione del beneficio. Nel caso in cui i controlli di cui al primo periodo nonch\u00e9 le verifiche documentali e in situ di cui all'art. 22 del Regolamento (UE) 2021/241 svolte dai competenti organi di controllo nazionali ed europei sia rilevata la fruizione, anche parziale, del credito d'imposta, il GSE ne d\u00e0 comunicazione all'Agenzia delle Entrate indicando i presupposti, i mezzi di prova e le ragioni giuridiche su cui si fonda il recupero, per i conseguenti atti di recupero del relativo importo, maggiorato di interessi e sanzioni. Nei giudizi tributari avverso gli atti di recupero il GSE \u00e8 litis consorte necessario ai sensi dell'articolo 14, del decreto legislativo 31 dicembre 1992, n. 546. \n\n\n\n\n\n17. Con decreto del Ministro delle imprese e del made in Italy, adottato di concerto con il Ministro dell'economia e delle finanze, sentito il Ministro dell'Ambiente e della sicurezza energetica, da adottare entro 30 giorni dall'entrata in vigore del presente decreto e sono stabilite le modalit\u00e0 attuative delle disposizioni di cui al presente articolo, con particolare riguardo: \n\na) al contenuto nonch\u00e9 alle modalit\u00e0 e ai termini di trasmissione delle comunicazioni, delle certificazioni e dell'eventuale ulteriore documentazione atta a dimostrare la spettanza del beneficio, ivi compresa l'attestazione dell'avvenuta interconnessione dei beni al sistema aziendale di gestione della produzione o alla rete di fornitura, della congruit\u00e0 e della pertinenza delle spese sostenute; \n\nb) ai criteri per la determinazione del risparmio energetico conseguito, anche in relazione allo scenario controfattuale di cui al comma 9; e dell'esistenza degli ulteriori requisiti tecnici correlati agli investimenti; \n\nc) alle procedure di fruizione del credito d'imposta, nonch\u00e9 di controllo, esclusione e recupero del beneficio atte a garantire il rispetto della normativa nazionale ed europea; \n\nd) alle modalit\u00e0 finalizzate ad assicurare il rispetto del limite di spesa di cui al comma 21; \n\ne) all'individuazione dei requisiti, anche in termini di indipendenza, imparzialit\u00e0, onorabilit\u00e0 e professionalit\u00e0, dei soggetti autorizzati al rilascio delle certificazioni ex ante ed ex post di cui al comma 11 e di quelle di cui al comma 15, nonch\u00e9 alle coperture assicurative di cui gli stessi devono dotarsi per tenere indenni le imprese in caso di errate valutazioni di carattere tecnico; \n\nf) all'individuazione delle eccezioni e delle specifiche connesse agli investimenti non agevolabili di cui al comma 6; \n\ng) alle modalit\u00e0 con le quali \u00e8 effettuato il monitoraggio in ordine al concorso della misura al raggiungimento degli obiettivi in materia di cambiamenti climatici, in conformit\u00e0 all'allegato VI del regolamento (UE) 241/2021 del Parlamento europeo e del Consiglio, del 12 febbraio 2021. \n\n\n\n\n18. Il credito d'imposta di cui al presente articolo non \u00e8 cumulabile, in relazione ai medesimi costi ammissibili, con il credito d'imposta per investimenti in beni nuovi strumentali di cui all'articolo 1, commi 1051 e seguenti, della legge 30 dicembre 2020, n. 178, nonch\u00e9 con il credito d'imposta per investimenti nella ZES unica di cui all'articolo 16, del decreto-legge 19 settembre 2023, n. 124, convertito, con modificazioni, dalla legge 13 novembre 2023, n. 162. Il credito d'imposta \u00e8 cumulabile con altre agevolazioni che abbiano ad oggetto i medesimi costi, a condizione che tale cumulo, tenuto conto anche della non concorrenza alla formazione del reddito e della base imponibile dell'imposta regionale sulle attivit\u00e0 produttive di cui al periodo precedente, non porti al superamento del costo sostenuto. Con riferimento alla cumulabilit\u00e0 del credito di imposta di cui al presente articolo resta fermo quanto previsto dall'articolo 9 del regolamento (UE) 2021/241 del Parlamento europeo e del Consiglio. \n\n\n\n19. Il Ministero delle imprese e del made in Italy provvede allo sviluppo, implementazione e gestione di una piattaforma informatica finalizzata a consentire l'attivit\u00e0 di monitoraggio e controllo sull'andamento della misura agevolativa, anche ai fini del rispetto dei limiti delle risorse di cui al comma 21. La piattaforma \u00e8 altres\u00ec funzionale a facilitare la valutazione, lo scambio e la gestione dei dati trasmessi dal GSE, nonch\u00e9 alle gestione e monitoraggio di altre misure incentivanti, in modo da individuare sinergie attivabili con altre fonti di finanziamento europee, con particolare riguardo ai settori maggiormente strategici per la competitivit\u00e0 e l'autonomia tecnologica nazionale e dell'Unione europea, nonch\u00e9 a consentire l'elaborazione di un rapporto analitico sull'efficacia degli investimenti PNRR assegnati alla titolarit\u00e0 del Ministero delle imprese e del made in Italy. \n\n\n\n20. Il GSE provvede sulla base di convenzione con il Ministero delle imprese e del made in Italy, alla ricezione delle domande di prenotazione e delle comunicazioni ex post di cui al comma 11 lett.\nb) e di quelle, ulteriori, eventualmente previste dal decreto di cui al comma 17 relative alla rendicontazione dell'investimento e al credito di imposta spettante, all'effettuazione delle verifiche della documentazione allegata dagli istanti, nonch\u00e9 ai controlli di cui al comma 16 sulla base di apposita convenzione stipulata con il Ministero delle imprese e con l'Agenzia delle Entrate, con oneri a valere sulle risorse di cui al comma 21 nei limiti massimi di 45 milioni. \n\n\n\n21. Agli oneri derivanti dai commi da 1 a 15 del presente articolo, pari a euro 1.039,5 milioni di euro per l'anno 2024, 3.118,5 milioni di euro per l'anno 2025 e 415,8 milioni di euro per ciascuno degli anni dal 2026 al 2030, che aumentano in termini di indebitamento netto a 3.118,5 milioni di euro per l'anno 2024, e agli oneri derivanti dai commi 16, 19 e 20, pari complessivamente a euro 63.000.000 per l'anno 2024, si provvede a valere sulla nuova Misura PNRR M7- Investimento 15 \"Transizione 5.0\" finanziata dal Fondo Next Generation EU-Italia.\u00bb. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:40:31.573092"}
{"text": "\n\n\nArt. 39\n Misure urgenti per assicurare la continuit\u00e0 \n operativa degli impianti ex Ilva\n\n\n1. Al fine di assicurare la continuit\u00e0 operativa degli stabilimenti industriali di interesse strategico nazionale e la tutela dell'ambiente, della salute e della sicurezza dei lavoratori addetti ai predetti stabilimenti, l'amministrazione straordinaria di ILVA S.p.A. trasferisce all'amministrazione straordinaria della societ\u00e0 Acciaierie d'Italia S.p.A., su richiesta del Commissario, somme fino a un massimo di euro 150.000.000, a valere sulle risorse di cui all'articolo 3, comma 1, decimo periodo, del decreto-legge 5 gennaio 2015, n. 1, convertito, con modificazioni, dalla legge 4 marzo 2015, n. 20. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:40:35.670482"}
{"text": "\n\n\nArt. 40\nDisposizioni in materia di riduzione dei tempi di pagamento da parte delle pubbliche amministrazioni\n\n\n1. All'articolo 6, comma 2, dell'Allegato II.14 al Codice dei contratti pubblici di cui al decreto legislativo 31 marzo 2023, n. 36, le parole: \u00abquarantacinque giorni\u00bb sono sostituite dalle seguenti: \u00abtrenta giorni\u00bb. \n\n\n\n2. All'articolo 44, del decreto-legge 24 aprile 2014, n. 66, convertito, con modificazioni, dalla legge 23 giugno 2014, n. 89, le parole: \u00absessanta giorni\u00bb, ovunque ricorrenti, sono sostituite dalle seguenti: \u00abtrenta giorni\u00bb. \n\n\n\n\n\n3. All'articolo 1 della legge 30 dicembre 2018, n. 145, sono apportate le seguenti modificazioni: \n\na) dopo il comma 867 \u00e8 inserito il seguente: \n \u00ab867-bis. Le amministrazioni pubbliche di cui all'articolo 1, comma 2, della legge 31 dicembre 2009, n. 196, ad esclusione di quelle soggette alla rilevazione SIOPE di cui all'articolo 14, commi 6 e seguenti, della legge 31 dicembre 2009, n. 196, comunicano, mediante la piattaforma elettronica di cui al comma 861, entro il mese successivo a ciascun trimestre, l'ammontare complessivo dello stock di debiti commerciali residui scaduti e non pagati alla fine del primo, secondo e terzo trimestre dell'esercizio.\u00bb; \n\nb) dopo il comma 870 \u00e8 inserito il seguente: \n \u00ab870-bis. Per ciascuna delle amministrazioni pubbliche di cui all'articolo 1, comma 2, della legge 31 dicembre 2009, n. 196, \u00e8 pubblicato, nel sito web istituzionale della Presidenza del Consiglio dei ministri, l'ammontare dello stock di debiti commerciali residui scaduti e non pagati alla fine del primo, secondo e terzo trimestre dell'esercizio.\u00bb. \n\n\n\n\n4. Al fine di attuare la riforma 1.11, \u00abRiduzione dei tempi di pagamento delle pubbliche amministrazioni e delle autorit\u00e0 sanitarie\u00bb, della Missione 1, Componente 1, del PNRR, i ministeri che, alla data del 31 dicembre 2023, presentano un ritardo nei tempi di pagamento, calcolato con l'indicatore di ritardo annuale dei pagamenti di cui all'articolo 1, comma 859, lettera b), della legge 30 dicembre 2018, n. 145, mediante la piattaforma elettronica per la gestione telematica del rilascio delle certificazioni di cui all'articolo 7, comma 1, del decreto-legge 8 aprile 2013, n. 35, convertito, con modificazioni, dalla legge 6 giugno 2013, n. 64, effettuano, entro trenta giorni dalla data di entrata in vigore del presente decreto, un'analisi delle cause, anche di carattere organizzativo, che non consentono il rispetto dei tempi di pagamento dei debiti commerciali e predispongono, entro il medesimo termine, il Piano degli interventi ritenuti necessari per il superamento del suddetto ritardo. \n\n\n\n5. Il Piano degli interventi, di cui al comma 4, \u00e8 approvato con decreto ministeriale, adottato su proposta dei titolari degli uffici di cui all'articolo 19, comma 3, del decreto legislativo 31 marzo 2001, n. 165 ed \u00e8 trasmesso, entro il 31 marzo 2024, al Ministero dell'economia e delle finanze che ne monitora l'attuazione attraverso l'istituzione, entro i trenta giorni successivi alla sua ricezione, di appositi gruppi di lavoro (task-force), composti da rappresentanti del Dipartimento della Ragioneria Generale dello Stato, dei Ministeri interessati e della Struttura di missione PNRR presso la Presidenza del Consiglio dei ministri di cui articolo 2 del decreto-legge 24 febbraio 2023, n. 13, convertito, con modificazioni, dalla legge 21 aprile 2023, n. 41. Qualora si riscontrino disallineamenti significativi rispetto a quanto previsto dal Piano, ovvero sia necessario avviare specifici interventi d'intesa con altre pubbliche amministrazioni, il Ministero dell'economia e delle finanze ne d\u00e0 comunicazione alla Cabina di regia per il PNRR di cui all'articolo 2 del decreto - legge 31 maggio 2021, n. 77, convertito, con modificazioni, dalla legge 29 luglio 2021, n. 108. Ai componenti dei gruppi di lavoro (task-force), di cui al primo periodo, non sono corrisposti compensi, gettoni di presenza, rimborsi di spese ed altri emolumenti comunque denominati. \n\n\n\n\n\n6. Per le medesime finalit\u00e0 di cui al comma 4, i Sindaci dei comuni con popolazione superiore a 60.000 abitanti che al 31 dicembre 2023 presentano un indicatore di ritardo annuale dei pagamenti di cui all'articolo 1, comma 859, lettera b), della legge 30 dicembre 2018, n. 145, calcolato mediante la piattaforma elettronica per la gestione telematica del rilascio delle certificazioni di cui all'articolo 7, comma 1, del decreto-legge 8 aprile 2013, n. 35, convertito, con modificazioni, dalla legge 6 giugno 2013, n. 64 superiore a dieci giorni, effettuano, entro trenta giorni dalla data di entrata in vigore del presente decreto, un'analisi delle cause, anche di carattere organizzativo, che non consentono il rispetto dei tempi di pagamento dei debiti commerciali e predispongono, entro il medesimo termine, il Piano degli interventi ritenuti necessari per il superamento del suddetto ritardo. Il Piano indica il responsabile del procedimento e contiene, in ogni caso, misure volte ad assicurare: \n\na) l'efficientamento e la semplificazione delle procedure di spesa, nel rispetto del Testo unico delle leggi sull'ordinamento degli enti locali (TUEL) di cui al decreto legislativo 18 agosto 2000, n. 267; \n\nb) l'inserimento, nell'organizzazione comunale, di una struttura dedicata, preposta al pagamento nei termini di legge dei debiti commerciali, ad assicurare il puntuale rispetto delle disposizioni di cui all'articolo 183, comma 8 del TUEL, con particolare riguardo al programma dei pagamenti, nonch\u00e9 alla corretta iscrizione del fondo crediti di dubbia esigibilit\u00e0 nel bilancio di previsione annuale. \n\n\n\n\n7. La proposta del Piano di interventi di cui al comma 6, approvata con delibera di Giunta e previa acquisizione, ai sensi dell'articolo 49 del TUEL., del parere del responsabile finanziario dell'Ente, \u00e8 trasmessa entro il 31 marzo 2024 dal comune al Tavolo tecnico, istituito ai sensi del comma 8, ai fini della valutazione dell'adeguatezza delle misure proposte rispetto agli obiettivi di riduzione dell'indicatore dei tempi di ritardo. Il Tavolo termina l'istruttoria sulle proposte del Piano degli interventi entro il 31 maggio 2024, con la comunicazione ai comuni degli esiti della valutazione effettuata. Qualora la valutazione del Tavolo sia positiva ovvero il comune accetti le modifiche proposte dal Tavolo, entro quindici giorni dalla data di comunicazione al comune della predetta valutazione positiva ovvero dalla data di comunicazione al Ministero dell'economia e delle finanze dell'accettazione delle modifiche richieste, viene sottoscritto, ai sensi dell'articolo 15 della legge 7 agosto 1990, n. 241, un accordo tra il Sindaco del comune interessato e il Ministro dell'economia e delle finanze che recepisce il contenuto del Piano. Il Tavolo monitora l'attuazione del Piano e, qualora riscontri disallineamenti significativi rispetto a quanto previsto dal medesimo Piano ovvero sia necessario avviare specifici interventi d'intesa con altre pubbliche amministrazioni, provvede a darne comunicazione, per il tramite del Ministro dell'economia e delle finanze, alla Cabina di regia per il PNRR. In caso di valutazione negativa della proposta di Piano e, comunque, in caso di mancata sottoscrizione dell'accordo entro trenta giorni dalla data di comunicazione al comune degli esiti dell'istruttoria, il Tavolo provvede ad informare, per il tramite del Ministro dell'economia e delle finanze, la Cabina di Regia per il PNRR, per le valutazioni e le iniziative di competenza. \n\n\n\n8. Con decreto del Ministro dell'economia e delle finanze, da adottare entro quindici giorni dalla data di entrata in vigore del presente decreto, \u00e8 istituito presso il Ministero dell'economia e delle finanze, senza nuovi o maggiori oneri per la finanza pubblica, il Tavolo tecnico per la verifica dei Piani di intervento predisposti dai comuni ai sensi del comma 7. Il Tavolo \u00e8 composto da rappresentanti del Ministero dell'economia e delle finanze, del Ministero dell'interno, della Struttura di missione PNRR presso la Presidenza del Consiglio dei ministri e dell'Associazione nazionale comuni italiani con funzioni di supporto all'istruttoria. Ai componenti del Tavolo tecnico non sono corrisposti compensi, gettoni di presenza, rimborsi di spese ed altri emolumenti comunque denominati. \n\n\n\n9. Le disposizioni di cui ai commi 6, 7 e 8 si applicano, in quanto compatibili, alle province e citt\u00e0 metropolitane che al 31 dicembre 2023 presentano un indicatore di ritardo annuale dei pagamenti di cui all'articolo 1, comma 859, lettera b), della legge 30 dicembre 2018, n. 145, calcolato mediante la piattaforma elettronica per la gestione telematica del rilascio delle certificazioni di cui all'articolo 7, comma 1, del decreto-legge 8 aprile 2013, n. 35, convertito, con modificazioni, dalla legge 6 giugno 2013, n. 64, superiore a dieci giorni. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:40:39.772945"}
{"text": "\n\n\nArt. 41\n Disposizioni in materia di controlli sugli \n interventi di efficientamento energetico\n\n\n1. Entro novanta giorni dalla data di entrata in vigore del presente decreto, anche al fine di ottemperare alle previsioni di cui all'articolo 22 del regolamento (UE) 2021/241 del Parlamento europeo e del Consiglio, del 12 febbraio 2021 e all'articolo 129 del regolamento (UE) 2018/1046, del Parlamento europeo e del Consiglio, del 18 luglio 2018, in relazione alle istanze per la fruizione di detrazioni fiscali afferenti agli interventi di efficientamento energetico finanziati con le risorse del PNRR relative alla Missione 2 Componente 3 \u00abEfficienza energetica e riqualificazione degli edifici\u00bb, investimento 2.1 \u00ab- Rafforzamento dell'Ecobonus per l'efficienza energetica\u00bb, \u00e8 pubblicato sul sito istituzionale del Ministero dell'ambiente e della sicurezza energetica, nel rispetto delle disposizioni di cui al regolamento (UE) 2016/679, del Parlamento europeo e del Consiglio, del 27 aprile 2016, l'elenco delle asseverazioni rendicontate, comprensive del codice univoco identificativo (codice ASID) attribuito dal portale informatico di cui all'articolo 3 del decreto del Ministero dello sviluppo economico 6 agosto 2020, pubblicato nella Gazzetta Ufficiale n. 246 del 5 ottobre 2020, e del Codice unico di progetto (CUP). Per le finalit\u00e0 di verifica, il programma dei controlli predisposto dall'Agenzia nazionale per le nuove tecnologie, l'energia e lo sviluppo economico sostenibile (ENEA), ai sensi dell'articolo 11 del citato decreto del Ministero dello sviluppo economico 6 agosto 2020, \u00e8 integrato con le istanze sottoposte a verifica dai competenti organismi di controllo nazionali ed europei. ENEA esegue i controlli in situ, congiuntamente ai predetti organismi di controllo nazionali ed europei, con priorit\u00e0 e nel rispetto della tempistica relativa ai controlli del PNRR. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:40:43.873243"}
{"text": "\n\n\nArt. 42\nDisposizioni in materia di fascicolo sanitario elettronico, sistemi di sorveglianza nel settore sanitario e governo della sanit\u00e0 digitale\n\n\n\n\n1. All'articolo 12 del decreto-legge 18 ottobre 2012, n. 179, convertito, con modificazioni, dalla legge 17 dicembre 2012, n. 221, sono apportate le seguenti modificazioni: \n\na) al comma 6, le parole: \u00abe dal Ministero della salute\u00bb sono sostituite dalle seguenti: \u00ab, dal Ministero della salute e dall'Agenzia nazionale per i servizi sanitari regionali (AGENAS),\u00bb; \n\nb) al comma 15-undecies, lettera g), dopo le parole \u00abdi telemedicina\u00bb sono aggiunte le seguenti: \u00ab, di intelligenza artificiale e valutazione delle tecnologie sanitarie (Health Technology Assessment - HTA) relative ai dispositivi medici\u00bb; \n\nc) al comma 15-duodecies, dopo il secondo periodo \u00e8 aggiunto il seguente: \u00abAl fine di consentire il monitoraggio dell'erogazione dei servizi di telemedicina necessario per il raggiungimento degli obiettivi riconducibili al sub-intervento di investimento M6C1 1.2.3.2 \"Servizi di telemedicina\", tra cui il target comunitario M6C1-9, nonch\u00e9 per garantire la tempestiva attuazione del sub intervento M6C1 1.2.2.4 \"COT-Progetto pilota di intelligenza artificiale\", l'AGENAS avvia le attivit\u00e0 relative alla raccolta e alla gestione dei dati utili anche pseudonimizzati, garantendo che gli interessati non siano direttamente identificabili.\u00bb. \n 1. Dall'attuazione del presente articolo non devono derivano nuovi o maggiori oneri a carico della finanza pubblica. L'Agenzia nazionale per i servizi sanitari regionali provvede alle attivit\u00e0 di cui al presente articolo con le risorse umane, strumentali e finanziarie disponibili a legislazione vigente. \n\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:40:48.031012"}
{"text": "\n\n\nArt. 43\n Interoperabilit\u00e0 delle certificazioni sanitarie digitali\n\n\n1. Per far fronte a eventuali emergenze sanitarie, nonch\u00e9 per agevolare il rilascio e la verifica di certificazioni sanitarie digitali utilizzabili in tutti gli Stati aderenti alla rete globale di certificazione sanitaria digitale dell'Organizzazione mondiale della sanit\u00e0 (OMS), dalla data di entrata in vigore del presente decreto, la Piattaforma nazionale digital green certificate (Piattaforma nazionale - DGC) di cui all'articolo 9, comma 1, lettera e), del decreto-legge 22 aprile 2021, n. 52, convertito, con modificazioni, dalla legge 17 giugno 2021, n. 87, emette, rilascia e verifica le certificazioni di cui al medesimo articolo 9 del decreto-legge n. 52 del 2021 e le ulteriori certificazioni sanitarie digitali individuate e disciplinate con uno o pi\u00f9 decreti del Ministro della salute, adottati di concerto con il Ministro dell'economia e delle finanze e previo parere del Garante per la protezione dei dati personali. \n\n\n\n2. Le certificazioni di cui al comma 1 sono rilasciate in formato digitale, compatibile con le specifiche tecniche di cui alla decisione di esecuzione (UE) 2021/1073 della Commissione, del 28 giugno 2021. \n\n\n\n3. Al fine di assicurare l'evoluzione della Piattaforma nazionale - DGC per il collegamento della stessa alla rete globale di certificazione sanitaria digitale dell'OMS, nonch\u00e9 di assicurare la conduzione e manutenzione ordinaria della stessa, \u00e8 autorizzata la spesa di euro 3.850.000 per l'anno 2024, da gestire nell'ambito della vigente convenzione tra il Ministero dell'economia e delle finanze - Dipartimento della Ragioneria generale dello Stato e la societ\u00e0 SOGEI S.p.A. A decorrere dall'anno 2025, per la conduzione e manutenzione ordinaria della Piattaforma nazionale - DGC \u00e8 autorizzata la spesa di euro 1.850.000 annui, da gestire nell'ambito della convenzione di cui al primo periodo. A tal fine le risorse di cui al presente comma sono iscritte sull'apposito capitolo dello stato di previsione del Ministero dell'economia e delle finanze e costituiscono incremento del limite di spesa annuo della predetta vigente convenzione. \n\n\n\n4. All'onere derivante dai commi 2 e 3, si provvede mediante corrispondente riduzione dell'autorizzazione di spesa di cui all'articolo 20, comma 1-bis, del decreto-legge 27 gennaio 2022, n. 4, convertito, con modificazioni, dalla legge 28 marzo 2022, n. 25. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:40:52.144742"}
{"text": "\n\n\nArt. 44\n Modifiche al decreto legislativo 30 giugno 2003, n. 196\n\n\n\n\n1. All'articolo 2-sexies del decreto legislativo 30 giugno 2003, n. 196, sono apportate le seguenti modificazioni: \n\na) il comma 1-bis \u00e8 sostituito dal seguente: \n \u00ab1-bis. I dati personali relativi alla salute, pseudonomizzati, sono trattati, anche mediante interconnessione, dal Ministero della salute, dall'Istituto superiore di sanit\u00e0 (ISS), dall'Agenzia nazionale per i servizi sanitari regionali (AGENAS), dall'Agenzia italiana del farmaco (AIFA), dall'Istituto nazionale per la promozione della salute delle popolazioni migranti e per il contrasto delle malattie della povert\u00e0 (INMP), nonch\u00e9, relativamente ai propri assistiti, dalle regioni e dalle province autonome, nel rispetto delle finalit\u00e0 istituzionali di ciascuno, secondo le modalit\u00e0 individuate con decreto del Ministro della salute, adottato ai sensi del comma 1 previo parere del Garante per la protezione dei dati personali.\u00bb; \n\nb) dopo il comma 1-bis \u00e8 aggiunto il seguente: \n \u00ab1-ter. Il Ministero della salute disciplina, con uno o pi\u00f9 decreti adottati ai sensi del comma 1, l'interconnessione a livello nazionale dei sistemi informativi su base individuale, pseudonomizzati, ivi incluso il fascicolo sanitario elettronico (FSE), compresi quelli gestiti dai soggetti di cui al comma 1-bis o da altre pubbliche amministrazioni che a tal fine adeguano i propri sistemi informativi. I decreti di cui al primo periodo adottati, previo parere del Garante per la protezione dei dati personali, nel rispetto del Regolamento, del presente codice, del Codice dell'amministrazione digitale di cui al decreto legislativo 7 marzo 2005, n. 82, e delle linee guida emanate dall'Agenzia per l'Italia digitale in materia di interoperabilit\u00e0, definiscono le caratteristiche e disciplinano un ambiente di trattamento sicuro all'interno del quale vengono messi a disposizione dati anonimi o pseudonimizzati, per le finalit\u00e0 istituzionali di ciascuno, secondo le modalit\u00e0 individuate al comma 1.\u00bb. \n\n\n\n\n2. Agli oneri derivanti dall'attuazione delle disposizioni di cui al comma 1, lettera b), pari a 28.342.068,00 euro, si provvede a valere sulle risorse della Missione 6, Componente 2, sub-investimento 1.3.2.3.2, del PNRR. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:40:56.240990"}
{"text": "\n\n\nArt. 45\n Abrogazioni\n\n\n1. All'articolo 13-ter del decreto-legge 26 ottobre 2019, n. 124, convertito, con modificazioni, dalla legge 19 dicembre 2019, n. 157, il comma 2 \u00e8 abrogato. \n\n\n\n2. All'articolo 39 del decreto-legge 30 dicembre 2019, n. 162, convertito, con modificazioni, dalla legge 28 febbraio 2020, n. 8, i commi da 1 a 12-ter e il comma 14 sono abrogati. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:41:00.338374"}
{"text": "\n\n\nArt. 46\n Entrata in vigore\n\n\n1. Il presente decreto entra in vigore il giorno stesso della sua pubblicazione nella Gazzetta Ufficiale della Repubblica italiana e sar\u00e0 presentato alle Camere per la conversione in legge. \n\n\n\nIl presente decreto, munito del sigillo dello Stato, sar\u00e0 inserito nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarlo e di farlo osservare. \n Dato a Roma, add\u00ec 2 marzo 2024 \nMATTARELLA\nMeloni, Presidente del Consiglio dei ministri\nFitto, Ministro per gli affari\neuropei, il Sud, le politiche di coesione e il PNRR\nZangrillo, Ministro per la pubblica amministrazione\nCalderoli, Ministro per gli affari regionali e le autonomie\nAbodi, Ministro per lo sport e i giovani\nMusumeci, Ministro per la protezione civile e le politiche del mare\nAlberti Casellati, Ministro per le riforme istituzionali e la semplificazione normativa\nGiorgetti, Ministro dell'economia e delle finanze\nPiantedosi, Ministro dell'interno\nSalvini, Ministro delle infrastrutture e dei trasporti\nCalderone, Ministro del lavoro e delle politiche sociali\nNordio, Ministro della giustizia\nSchillaci, Ministro della salute\nUrso, Ministro delle imprese e del made in Italy\nLollobrigida, Ministro\ndell'agricoltura, della sovranit\u00e0 alimentare e delle foreste\nPichetto Fratin, Ministro dell'ambiente e della sicurezza energetica\nGarnero Santanch\u00e8, Ministro del turismo\nBernini, Ministro dell'universit\u00e0 e della ricerca\nValditara, Ministro dell'istruzione e del merito\nVisto, il Guardasigilli: Nordio\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:41:04.438421"}
{"text": "\n\n\n Allegato 1 \n (Art. 1, comma 8, lett. f)) \n\nParte di provvedimento in formato grafico\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:41:08.537517"}
{"text": "\n\n\n Allegato 2 \n (Articolo 12, comma 12, lettera c)) \n\n\n \u00abTabella B.I - Artigianato - elenco attivita1\n\n\n\n\nN.  Attivit\u00e0  Descrizione  Codici ATECO pertinenti all'attivit\u00e0 \n\n\n1.        Addobbatore per feste e cerimonie      Attivit\u00e0 di realizzazione di composizioni con palloncini o altro materiale, gadget, manufatti o simili in carta, tessuto e cartone \u25aa 96.09.05 Organizzazione di feste e cerimonie       \n\n\n2.    Allestitore di stands   Attivit\u00e0 di montaggio di palchi, stand e altre strutture simili per manifestazioni \u25aa 43.29.09 Altri lavori di costruzione e installazione n.c.a  \n\n\n3.                                                     Artigiano edile / Carpentiere / Muratore / Scavatore / Operatore di movimento terra                                              Attivit\u00e0 di costruzione, ricostruzione e ristrutturazione di tutti i tipi di edifici residenziali (case monofamiliari, case plurifamiliari, inclusi edifici multipiano) e non residenziali (fabbricati a uso industriale - ad es. fabbriche, officine, capannoni -, ospedali, scuole, fabbricati per uffici, alberghi, negozi, centri commerciali, ristoranti, aeroporti, impianti sportivi al coperto, parcheggi coperti, inclusi i parcheggi sotterranei, magazzini, edifici religiosi)  Attivit\u00e0 di demolizione e di preparazione del cantiere edile, di trivellazione e perforazione e movimento della terra per diversi usi  Attivit\u00e0 di realizzazione di piccoli lavori edili cimiteriali, installazione di caminetti, costruzione di sottofondi per pavimenti  Attivit\u00e0 di realizzazione di coperture, quali: costruzione e copertura di tetti, installazione di grondaie e pluviali \u25aa 41.2 Costruzione di edifici residenziali e non residenziali \u25aa 43.1 Demolizione e preparazione del cantiere edile \u25aa 43.39.01 Attivit\u00e0 non specializzate di lavori edili (muratori) \u25aa 43.39.09 Altri lavori di completamento e di finitura degli edifici n.c.a. \u25aa 43.9 Altri lavori specializzati di costruzione (coperture ecc.)                                     \n\n\n4.    Attacchino    Attivit\u00e0 di volantinaggio e/o affissione di manifesti \u25aa 82.99.99 Altri servizi di sostegno alle imprese n.c.a.  \n\n\n5.         Cestaio         Attivit\u00e0 di fabbricazione e riparazione di ceste e oggetti in vimini e di altri prodotti in materiale da intreccio: stuoie, divisori, contenitori ecc. \u25aa 16.29.30 Fabbricazione di articoli in paglia e materiali da intreccio       \n\n\n6.    Graphic designer   Attivit\u00e0 di disegno grafico di pagine web, grafica pubblicitaria, illustratore \u25aa 74.10.2 Attivit\u00e0 dei disegnatori grafici   \n\n\n7.                         Imbianchino / Tinteg- giatore / Pittore edile/ Intonacatore/ Decoratore                   Attivit\u00e0 di: di intonacatura e stuccatura interna ed esterna di edifici o di altre opere di costruzione, inclusa la posa in opera dei relativi materiali di stuccatura; tinteggiatura interna ed esterna di edifici; verniciatura di strutture di genio civile; verniciatura di infissi gi\u00e0 installati; installazione di caminetti; costruzione di sottofondi per pavimenti; pulizia a vapore, sabbiatura e attivit\u00e0 simili per pareti esterne di edifici; applicazione di stucchi ornamentali \u25aa 43.31.00 Intonacatura e stuccatura \u25aa 43.33.00 Rivestimento di pavimenti e di muri \u25aa 43.34.00 Tinteggiatura e posa in opera di vetri                   \n\n\n8.                     Organizzatore di corsi professionali                   Attivit\u00e0 di organizzazione di: corsi di formazione in informatica; corsi di formazione per chef, albergatori e ristoratori; corsi di formazione per estetisti e parrucchieri; corsi di formazione per riparazione di computer; corsi di primo soccorso, antincendio, rappresentante dei lavoratori per la sicurezza e/o responsabile servizio prevenzione e protezione \u25aa 85.59.20 Corsi di formazione e corsi di aggiornamento professionale                  \n\n\n9.                               Piastrel- lista / Posatore / Pavimentista                            Attivit\u00e0 di: posa in opera, applicazione o installazione, in edifici o in altre opere di costruzione, di: piastrelle in ceramica, calcestruzzo o pietra da taglio per muri o pavimenti, accessori per stufe in ceramica, parquet e altri rivestimenti in legno per pavimenti e pareti, moquette e rivestimenti di linoleum, gomma o plastica per pavimenti, rivestimenti alla veneziana, in marmo, granito o ardesia, per pavimenti o muri, carta da parati; trattamento di pavimenti: levigatura, lucidatura, rasatura eccetera; realizzazione di pavimenti continui in resina, cemento ecc. \u25aa 43.33.00 Rivestimento di pavimenti e di muri                             \n\n\n10.       Ponteggista / Operatore di edilizia acrobatica    Attivit\u00e0 di montaggio e smontaggio di ponteggi per l'edilizia e di edilizia aerea e acrobatica senza l'ausilio di ponteggi \u25aa 43.99.09 Altre attivit\u00e0 di lavori specializzati di costruzione n.c.a.    \n\n\n11.       Prestatore di servizi informatici multimediali    Attivit\u00e0 di servizi tecnici di informatica      \u25aa 62.09.01 Configurazione di personal computer: \u25aa 62.09.09 Altre attivit\u00e0 dei servizi connessi alle tecnologie dell'informatica n.c.a \n\n\n12.                       Produttore di software non connesso all'edizione                    Attivit\u00e0 di scrittura, modifica, verifica, documentazione e assistenza di software; progettazione della struttura e dei contenuti e/o compilazione dei codici informatici necessari per la creazione e implementazione di: software di sistema (inclusi gli aggiornamenti), applicazione di software (inclusi gli aggiornamenti) database, pagine web - personalizzazione di software \u25aa 62.01 Produzione di software non connesso all'edizione                     \n\n\n13.                 Sarto / Modista / Modellista               Attivit\u00e0 di sartoria e confezione su misura di abbigliamento esterno, camicie, T-shirt, corsetteria e altra biancheria intima, accessori per l'abbigliamento; rifinitura (attacco bottoni, taglio fili in avanzo, ripulitura dei capi di abbigliamento)  Attivit\u00e0 di modifica e riparazione di articoli di vestiario \u25aa 14.13.20 Sartoria e confezione su misura di abbigliamento esterno \u25aa 14.14.00 Confezione di camicie, T-shirt, corsetteria e altra biancheria intima \u25aa 14.19.10 Confezioni varie e accessori per l'abbigliamento \u25aa 95.29.03 Modifica e riparazione di articoli di vestiario non effettuate dalle sartorie   \n\n\n14.      Spazzacamino      Attivit\u00e0 di mera pulizia e manutenzione ordinaria della canna fumaria (compresa la video ispezione del camino) \u25aa 81.22.02 Altre attivit\u00e0 di pulizia specializzata di edifici e di impianti e macchinari industriali  \n\n\n15.    Tecnico audio video e luci   Attivit\u00e0 di supporto a manifestazioni, eventi e cerimonie  \u25aa 90.02.09 Altre attivit\u00e0 di supporto alle manifestazioni artistiche \n\n\n16.             Vetrinista / Visual merchandiser           Attivit\u00e0 di allestimento di vetrine, progettazione di sale d'esposizione; ideazione di stand e altre strutture e spazi espositivi  Attivit\u00e0 di consulenza sulla disposizione dei prodotti all'interno del punto vendita \u25aa 73.11.01 Ideazione di campagne pubblicitarie \u25aa 73.11.02 Conduzione di campagne di marketing e altri servizi pubblicitari        \n\n\n\n\n\n\n Tabella B.II - Artigianato - elenco attivita1\n\n\n\n\nN.  Attivit\u00e0  Descrizione  Codici ATECO pertinenti all'attivit\u00e0 \n\n\n17.          Biciclettaio          Attivit\u00e0 di fabbricazione artigianale, montaggio, manutenzione e riparazione di biciclette e altri mezzi sportivi non motorizzati  \u25aa 30.92.10 Fabbricazione e montaggio di biciclette \u25aa 95.29.02 Riparazione di articoli sportivi (escluse le armi sportive) e attrezzature da campeggio (incluse le biciclette) \n\n\n18.             Calzolaio / Creatore di calzature su misura          Attivit\u00e0 di riparazione di stivali, scarpe, valigie e articoli simili  Attivit\u00e0 di fabbricazione di calzature su misura, di qualsiasi materiale, stampaggio incluso  \u25aa 15.20.10 Fabbricazione di calzature \u25aa 95.23.00 Riparazione di calzature e articoli da viaggio in pelle, cuoio o in altri materiali simili       \n\n\n19.           Ceramista           Attivit\u00e0 di fabbricazione di vasellame e di altri articoli di uso domestico e da toletta di ceramica, statuette e altri articoli ornamentali di ceramica, ceramica artistica e tradizionale \u25aa 23.41.00 Fabbricazione di prodotti in ceramica per usi domestici e ornamentali        \n\n\n20.                    Coltel- linaio / Affilatore / Arrotino                 Attivit\u00e0 di fabbricazione, manutenzione e riparazione di: articoli di coltelleria e posateria: coltelli, forchette, cucchiai ecc.; altri articoli di coltelleria: mannaie e scuri, rasoi e lame, forbici e sfoltitrici per capelli; sciabole, spade, baionette ecc.  Attivit\u00e0 di affilatura di coltelli e forbici, lame e seghe \u25aa 25.71.00 Fabbricazione di articoli di coltelleria, posateria e armi bianche \u25aa 33.12.91 Riparazione e manutenzione di parti intercambiabili per macchine utensili \u25aa 95.29.04 Servizi di riparazioni rapide, duplicazione chiavi, affilatura coltelli, stampa immediata su articoli tessili, incisioni rapide su metallo non prezioso     \n\n\n21.     Corniciaio     Attivit\u00e0 di fabbricazione di cornici per specchi, fotografie e/o tele da pittura \u25aa 16.29.40 Laboratori di corniciai    \n\n\n22.                                  Costruttore di strumenti musicali / Riparatore di strumenti musicali / Accordatore                            Attivit\u00e0 di fabbricazione artigianale e riparazione di strumenti musicali: a corda; a corda con tastiera, inclusi i pianoforti automatici; organi a canne con tastiera, inclusi armonium e strumenti simili a tastiera ad ance metalliche libere; fisarmoniche e strumenti simili, incluse le armoniche a bocca; strumenti musicali a fiato; strumenti musicali a percussione; scatole musicali, orchestrion, organi a vapore ecc.; parti e accessori per strumenti musicali: metronomi, accordatori, diapason, schede, dischi e rulli per strumenti meccanici automatici ecc.; fischietti, corni di richiamo e altri strumenti di richiamo e di segnalazione a bocca \u25aa 32.20.00 Fabbricazione di strumenti musicali (incluse parti e accessori) \u25aa 95.29.01 Riparazione di strumenti musicali                             \n\n\n23.                                     Creatore di articoli di bigiotteria                                   Attivit\u00e0 di: fabbricazione di gioielleria in metalli non preziosi (non soggetti alla licenza del Questore di cui all'art. 127 R.D. n. 773/1931): posateria, vasellame, pentole, articoli da toletta, articoli per ufficio o da scrittoio, oggetti religiosi ecc., e/o di articoli tecnici o di laboratorio in metalli non preziosi (esclusi strumenti o parti di essi): crogiuoli, spatole, anodi per galvanostegia ecc., e/o di cinturini e bracciali per orologi, polsini e portasigarette in metalli non preziosi, e/o di bigiotteria o imitazione di gioielleria: anelli, braccialetti, collane e articoli di gioielleria simili; incisione personalizzata di oggetti in metalli non preziosi; incastonatura di pietre non preziose \u25aa 32.13 Fabbricazione di bigiotteria e articoli simili                                   \n\n\n24.                              Fabbro / Ramaio / Tornitore del metallo                           Attivit\u00e0 di fabbricazione e/o riparazione e manutenzione di oggetti in ferro, rame o altri metalli  Attivit\u00e0 di fabbricazione (anche al tornio) di telai e strutture metalliche, o parti di esse, per le costruzioni (torri, pali, travi, ponti ecc.), elementi modulari per esposizioni, tettoie, serre, chioschi, grondaie, coperture per tetti, lucernai, cupole mobili, sipari di sicurezza, paratoie metalliche per la regolazione delle acque, cappe, camini e tubazioni in lamiera e altre ossature metalliche per le costruzioni \u25aa 25.11.00 Fabbricazione di strutture metalliche e parti assemblate di strutture \u25aa 25.99.30 Fabbricazione di oggetti in ferro, in rame e altri metalli \u25aa 33.11.09 Riparazione e manutenzione di altri prodotti in metallo                     \n\n\n25.                                  Falegname / Ebanista / Tornitore del legno                               Attivit\u00e0 di fabbricazione (anche al tornio) e/o riparazione di prodotti in legno, sughero, paglia e materiali da intreccio, quali mobili, complementi d'arredo, oggetti di arredamento, fogli da impiallacciatura, pannelli a base di legno, pavimenti artigianali in parquet assemblato, porte e finestre in legno (escluse porte blindate), pallets e contenitori in legno per trasporto, e altri prodotti in legno, stand e strutture simili per convegni e fiere, altri elementi in legno e di falegnameria per l'edilizia       \u25aa 16.21 Fabbricazione di fogli da impiallacciatura e di pannelli a base di legno \u25aa 16.22 Fabbricazione di pavimenti in parquet assemblato \u25aa 16.23.10 Fabbricazione di porte e finestre in legno (escluse porte blindate) \u25aa 16.23.21 Fabbricazione di stand e altre strutture simili per convegni e fiere prevalentemente in legno \u25aa 16.23.22 Fabbricazione di altri elementi in legno e di falegnameria per l'edilizia (esclusi stand e strutture simili per convegni e fiere) \u25aa 33.19.01 Riparazioni di pallets e contenitori in legno per trasporto \u25aa 33.19.04 Riparazioni di altri prodotti in legno n.c.a. \u25aa 95.24.01 Riparazione di mobili e di oggetti di arredamento \n\n\n26.                Gastronomo / Rosticciere / Friggitore              Attivit\u00e0 di preparazione e vendita di arrosti, cibi, anche fritti, e pasta fresca. Per la vendita di beni diversi da quelli di propria produzione, restano ferme le disposizioni previste dalla normativa di settore relative all'attivit\u00e0 commerciale, nonch\u00e9 quelle di cui al d.lgs. n. 222/2016. \u25aa 56.10.20 Ristorazione senza somministrazione con preparazione di cibi da asporto             \n\n\n27.              Gelatiere              Attivit\u00e0 di preparazione e vendita di gelati. Per la vendita di beni diversi da quelli di propria produzione, restano ferme le disposizioni previste dalla normativa di settore relative all'attivit\u00e0 commerciale, nonch\u00e9 quelle di cui al d.lgs. n. 222/2016 \u25aa 56.10.30 Gelaterie e pasticcerie             \n\n\n28.             Giocattolaio             Attivit\u00e0 di fabbricazione, manutenzione e riparazione di bambole e di vestiti, parti ed accessori per bambole, animali giocattolo, giocattoli a ruote destinati a essere montati, inclusi i tricicli, strumenti musicali giocattolo \u25aa 32.40.20 Fabbricazione di giocattoli (inclusi i tricicli e gli strumenti musicali giocattolo)         \n\n\n29.              Magliaio              Attivit\u00e0 di fabbricazione artigianale e riparazione di tessuti a maglia, pullover, cardigan, articoli di calzetteria e altri articoli simili a maglia  Attivit\u00e0 di rimagliatura, trapuntatura di tessuti \u25aa 13.91.00 Fabbricazione di tessuti a maglia \u25aa 14.31.00 Fabbricazione di articoli di calzetteria in maglia \u25aa 14.39.00 Fabbricazione di pullover, cardigan e altri articoli simili a maglia      \n\n\n30.           Marmista           Attivit\u00e0 di taglio, modellatura e finitura di pietre grezze estratte da cave e in uso nell'edilizia, nei lavori stradali, nella costruzione di tetti eccetera; attivit\u00e0 di fabbricazione di mobili (o parti di essi) in pietra \u25aa 23.70.10 Segagione e lavorazione delle pietre e del marmo         \n\n\n31.      Mosaicista      Attivit\u00e0 di lavorazione artistica del marmo e di altre pietre affini, lavori in mosaico per diversi usi in edilizia \u25aa 23.70.20 Lavorazione artistica del marmo e di altre pietre affini, lavori in mosaico   \n\n\n32.        Ombrellaio        Attivit\u00e0 di fabbricazione artigianale, manutenzione e riparazione di ombrelli, ombrelloni, bastoni da passeggio o bastoni-sedile \u25aa 32.99.20 Fabbricazione di ombrelli, bottoni, chiusure lampo, parrucche e affini     \n\n\n33.       Operatore di studio di registrazione discografica    Attivit\u00e0 di registrazione sonora, inclusa la registrazione su nastro (ossia, non dal vivo) di programmi radiofonici \u25aa 59.20.30 Studi di registrazione sonora      \n\n\n34.           Orologiaio           Attivit\u00e0 di fabbricazione e/o riparazione di orologi e di loro parti, quali casse e custodie di materiali non preziosi; ingranaggi, cronometri eccetera; attivit\u00e0 di riparazione di gioielli \u25aa 95.25.0 Riparazione di orologi e di gioielli \u25aa 26.52.00 Fabbricazione di orologi        \n\n\n35.       Parruccaio       Attivit\u00e0 di fabbricazione artigianale, manutenzione e riparazione di parrucche, barbe e sopracciglia finte \u25aa 32.99.20 Fabbricazione di ombrelli, bottoni, chiusure lampo, parrucche e affini    \n\n\n36.                Pasticciere                Attivit\u00e0 di preparazione e vendita di prodotti di pasticceria, dolci, torte e biscotti. Per la vendita di beni diversi da quelli di propria produzione, restano ferme le disposizioni previste dalla normativa di settore relative all'attivit\u00e0 commerciale, nonch\u00e9 quelle di cui al d.lgs. n. 222/2016. \u25aa 56.10.30 Gelaterie e pasticcerie,               \n\n\n37.              Pizzaiolo              Attivit\u00e0 di preparazione e vendita di pizze da asporto. Per la vendita di beni diversi da quelli di propria produzione, restano ferme le disposizioni previste dalla normativa di settore relative all'attivit\u00e0 commerciale, nonch\u00e9 quelle di cui al d.lgs. n. 222/2016. \u25aa 56.10.20 Ristorazione senza somministrazione con preparazione di cibi da asporto,           \n\n\n38.      Restauratore      Attivit\u00e0 di conservazione, restauro e riparazione di creazioni artistiche e letterarie \u25aa 33.19.09 Riparazione di altre apparecchiature n.c.a. \u25aa 95.24.01 Riparazione di mobili e di oggetti di arredamento \n\n\n39.                                           Rilegatore / Legatore di libri                                         Attivit\u00e0 di: legatoria, preparazione dei campioni e servizi successivi a supporto delle attivit\u00e0 di stampa (ad es. legatura e finissaggio di libri, opuscoli, riviste, cataloghi ecc., tramite piegatura, taglio e rifilatura, assemblaggio, cucitura a filo refe, brossura, taglio e adattamento copertine, incollatura fascicolatura, imbastitura, impressione in oro, rilegatura a spirale e a punto metallico); rilegatura e finissaggio di carta e cartone stampati, tramite piegatura, stampigliatura, foratura, fustellatura, goffratura, incollatura, laminatura; servizi finalizzati alla corrispondenza: personalizzazione, imbustamento e preparazione alla spedizione; altre attivit\u00e0 di finissaggio quali: fustellatura, stampigliatura e copia in Braille \u25aa 18.14.00 Legatoria e servizi connessi                                          \n\n\n40.                Riparatore di elettro- domestici e apparecchi elettronici            Attivit\u00e0 di manutenzione e riparazione di computer, periferiche, telefoni di tutti i tipi, altre apparecchiature per le comunicazioni, prodotti elettronici di consumo audio e video, elettrodomestici e articoli per la casa e il giardinaggio   \u25aa 95.11.00 Riparazione e manutenzione di computer e periferiche \u25aa 95.12.01 Riparazione e manutenzione di telefoni fissi, cordless e cellulari \u25aa 95.21.00 Riparazione di prodotti elettronici di consumo audio e video \u25aa 95.22.01 Riparazione di elettrodomestici e di articoli per la casa \u25aa 95.22.02 Riparazione di articoli per il giardinaggio \n\n\n41.                                 Riparatore di macchinari e utensili                               Attivit\u00e0 di riparazione e manutenzione di stampi, portastampi, sagome, forme per macchine, utensileria ad azionamento manuale, macchine di impiego generale, forni, fornaci e bruciatori, macchine e apparecchi di sollevamento e movimentazione (esclusi ascensori), attrezzature di uso non domestico per la refrigerazione e la ventilazione, altre macchine di impiego generale, altre macchine per l'agricoltura, la silvicoltura e la zootecnia, altre macchine per impieghi speciali (incluse le macchine utensili), apparecchi per uso domestico non elettrici e altri beni per uso personale e per la casa \u25aa 33.11 Riparazione e manutenzione di prodotti in metallo \u25aa 33.12 Riparazione e manutenzione di macchinari \u25aa 95.29.09 Riparazione di altri beni di consumo per uso personale e per la casa n.c.a.                        \n\n\n42.                     Serramen- tista / Produttore di casseforti                  Attivit\u00e0 di fabbricazione, posa in opera, manutenzione e riparazione di porte, finestre e loro telai, infissi, imposte e cancelli in metallo, pareti divisorie in metallo da fissare al pavimento, e/o di casseforti, forzieri e porte metalliche blindate         \u25aa 25.12.10 Fabbricazione di porte, finestre e loro telai, imposte e cancelli metallici \u25aa 25.99.20 Fabbricazione di casseforti, forzieri e porte metalliche blindate \u25aa 33.11.04 Riparazione e manutenzione di casseforti, forzieri, porte metalliche blindate \u25aa 43.32.01 Posa in opera di casseforti, forzieri, porte blindate \u25aa 43.32.02 Posa in opera di infissi, arredi, controsoffitti, pareti mobili e simili \n\n\n43.               Stiratore (senza attivit\u00e0 di tinto- lavanderia e senza mercerizza- zione)        Attivit\u00e0 di apprettatura, asciugatura, vaporizzazione, sanforizzazione di tessili e di articoli tessili, inclusi gli articoli di vestiario; pieghettatura di tessuti e lavori simili; stiratura, applicazione di etichette su capi di abbigliamento, piegatura \u25aa 13.30.00 Finissaggio dei tessili, degli articoli di vestiario e attivit\u00e0 similari            \n\n\n44.             Tappezziere             Attivit\u00e0 di creazione/ riparazione di imbottiture e rivestimenti di stoffa, pelle o altri materiali per mobili imbottiti come divani, poltrone, sedie, interni di auto e veicoli, barche, ovvero di rifinitura e imbottitura di pareti con carta e stoffe \u25aa 95.24.02 Laboratori di tappezzeria            \n\n\n45.      Vetraio      Attivit\u00e0 di posa in opera di vetrate, specchi, pellicole per vetri ecc., e/o di riparazione di articoli in vetro \u25aa 33.19.03 Riparazione di articoli in vetro \u25aa 43.34.00 Tinteggiatura e posa in opera di vetri  \n\n\n\n\n\n \u00a01 Per le attivit\u00e0 indicate nelle tabelle, a seconda delle\ncaratteristiche dell'attivit\u00e0 e delle attrezzature utilizzate, deve essere verificata l'eventuale ricorrenza di regimi amministrativi e adempimenti previsti dalla normativa di settore, ivi compresi quelli ambientali, di salute e di sicurezza, soggetti alla presentazione dell'apposita pratica (SCIA, autorizzazione, comunicazione) al SUAP competente per territorio. A titolo esemplificativo: \n - in caso di scarichi idrici, \u00e8 necessario verificare l'eventuale ricorrenza dell'obbligo di AUA o di dichiarazione di assimilazione agli scarichi idrici domestici; \n - in caso di emissioni in atmosfera, \u00e8 necessario verificare se l'attivit\u00e0 rientri nell'ambito di applicazione dell'articolo 272, comma 2, del decreto legislativo 3 aprile 2006, n. 152 (Norme in materia ambientale) relativo all'autorizzazione c.d. \"in deroga\" alle emissioni in atmosfera e, in particolare, se sia riconducibile all'elenco di impianti e attivit\u00e0 di cui alla Parte II dell'Allegato IV alla parte V del citato decreto legislativo n. 152 del 2006, ovvero se rientri nell'autorizzazione ordinaria all'emissioni di cui all'articolo 260 del medesimo decreto legislativo n. 152 del 2006 con conseguente obbligo di AUA; \n - \u00e8 necessario verificare l'eventuale ricorrenza di adempimenti in materia di impatto acustico (L. 447/1995 e D.P.R. 227/2011); \n - in caso di detenzione o impiego di prodotti infiammabili, incendiabili o esplodenti che comportano in caso di incendio gravi pericoli per l'incolumit\u00e0 della vita e dei beni (cfr. Allegato I al decreto del Presidente della Repubblica 1\u00b0 agosto 2011, n. 151) \u00e8 necessaria la SCIA per la prevenzione incendi. \n Per le attivit\u00e0 di produzione, trasformazione e vendita di alimenti e bevande \u00e8 sempre necessario presentare la notifica sanitaria, ai sensi dell'articolo 6 del regolamento n. 852/2004/CE del Parlamento europeo e del Consiglio, del 29 aprile 2004. \n Resta fermo che la detenzione e l'impiego di prodotti infiammabili, incendiabili o esplodenti che comportano in caso di incendio gravi pericoli per l'incolumit\u00e0 della vita e dei beni (cfr. Allegato I al decreto del Presidente della Repubblica 1\u00b0 agosto 2011, n. 151) sono soggette alla SCIA per la prevenzione incendi.\u00bb \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:41:12.644977"}
{"text": "\n\n\n Allegato 3 \n (Art. 34, comma 1, lettera b)) \nSostituisce l'Allegato 1 al decreto-legge 6 novembre 2021, n. 152, convertito dalla legge 29 dicembre 2021, n. 233: \n\n\n \u00abAllegato 1 \n (art. 21, comma 3) \n\n\n\n\nENTE      Popola- zione post censi- mento 1\u00b0 gennaio 2020 Fun- zione Utili- t\u00e0 CM   Media- na IVSM (2018)   Funzione Utilit\u00e0 popola- zione e mediana (quadrato) Assegna- zione TOTALE    \n\n\nCITT\u00c0 METROPOLITANA DI DI NAPOLI  3.034.410   1.742   111,3   21.578.808   351.207.758  \n\n\nCITT\u00c0 METROPOLITANA DI ROMA CAPITALE  4.253.314   2.062   99,2   20.294.907   330.311.511  \n\n\nCITT\u00c0 METROPOLITANA DI MILANO  3.265.327   1.807   97,1   17.037.340   277.292.703  \n\n\nCITT\u00c0 METROPOLITANA DI TORINO  2.230.946   1.494   98,1   14.374.162   233.947.918  \n\n\nCITT\u00c0 METROPOLITANA DI PALERMO  1.222.988   1.106   104,4   12.053.470   196.177.292  \n\n\nCITT\u00c0 METROPOLITANA DI CATANIA  1.072.634   1.036   104,9   11.396.638   185.486.966  \n\n\nCITT\u00c0 METROPOLITANA DI BARI  1.230.205   1.109   100,4   11.180.370   181.967.074  \n\n\nCITT\u00c0 METROPOLITANA DI FIRENZE  995.517   998   98,4   9.660.832   157.235.707  \n\n\nCITT\u00c0 METROPOLITANA DI BOLOGNA  1.021.501   1.011   97,8   9.667.120   157.338.045  \n\n\nCITT\u00c0 METROPOLITANA DI MESSINA  613.887   784   101,8   8.119.696   132.152.814  \n\n\nCITT\u00c0 METROPOLITANA DI GENOVA  826.194   909   97,7   8.676.212   141.210.434  \n\n\nCITT\u00c0 METROPOLITANA DI VENEZIA  848.829   921   96,5   8.579.554   139.637.277  \n\n\nCITT\u00c0 METROPOLITANA DI REGGIO CALABRIA  530.967   729   100,0   7.286.748   118.596.100  \n\n\nCITT\u00c0 METROPOLITANA DI CAGLIARI  422.840   650   97,8   6.219.647   101.228.402  \n\n\nTOTALE 2.703.790.000 \n\n\n\n\n\n\u00bb \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-03-02&atto.codiceRedazionale=24G00035&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:41:16.750661"}
{"text": "\nLa Camera dei deputati ed il Senato della Repubblica hanno approvato;\nIL PRESIDENTE DELLA REPUBBLICA\nPromulga\n la seguente legge:\nArt. 1\n\n\n1. Il decreto-legge 30 dicembre 2023, n. 215, recante disposizioni urgenti in materia di termini normativi, \u00e8 convertito in legge con le modificazioni riportate in allegato alla presente legge. \n\n\n\n2. La presente legge entra in vigore il giorno successivo a quello della sua pubblicazione nella Gazzetta Ufficiale. \n\n\n\nLa presente legge, munita del sigillo dello Stato, sar\u00e0 inserita nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarla e di farla osservare come legge dello Stato. \n Data a Roma, add\u00ec 23 febbraio 2024 \nMATTARELLA\nMeloni, Presidente del Consiglio dei ministri\nVisto, il Guardasigilli: Nordio __________\n Avvertenza: \n Il decreto-legge 30 dicembre 2023, n. 215, \u00e8 stato pubblicato nella Gazzetta Ufficiale - Serie generale - n. 303 del 30 dicembre 2023. \n A norma dell'art. 15, comma 5, della legge 23 agosto 1988, n. 400 (Disciplina dell'attivit\u00e0 di Governo e ordinamento della Presidenza del Consiglio dei ministri), le modifiche apportate dalla presente legge di conversione hanno efficacia dal giorno successivo a quello della sua pubblicazione. \n Il testo del decreto-legge coordinato con la legge di conversione \u00e8 pubblicato in questa stessa Gazzetta Ufficiale alla pag. 45. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-28&atto.codiceRedazionale=24G00033&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:41:17.709245"}
{"text": "\n\n\n Allegato \n\n Modificazioni apportate in sede di conversione \n al decreto-legge 30 dicembre 2023, n. 215 \n\n All'articolo 1: \n al comma 1, le parole: \u00abdelle Presidenza\u00bb sono sostituite dalle seguenti: \u00abdella Presidenza\u00bb; \n dopo il comma 3 \u00e8 inserito il seguente: \n \u00ab3-bis. All'articolo 3 del decreto-legge 22 aprile 2023, n. 44, convertito, con modificazioni, dalla legge 21 giugno 2023, n. 74, in materia di rafforzamento della capacit\u00e0 amministrativa degli enti territoriali, sono apportate le seguenti modificazioni: \n a) dopo il comma 3-ter \u00e8 inserito il seguente: \n \"3-ter.1. Gli enti locali ubicati nel territorio della regione Calabria sono altres\u00ec autorizzati, a valere sulle risorse di cui al comma 3-quinquies del presente articolo, in deroga all'articolo 9, comma 28, del decreto-legge 31 maggio 2010, n. 78, convertito, con modificazioni, dalla legge 30 luglio 2010, n. 122, e all'articolo 259, comma 6, del testo unico delle leggi sull'ordinamento degli enti locali, di cui al decreto legislativo 18 agosto 2000, n. 267, a bandire procedure selettive per l'accesso a forme contrattuali a tempo determinato e a tempo parziale di diciotto ore settimanali, della durata di diciotto mesi, alle quali sono prioritariamente ammessi i tirocinanti rientranti nei percorsi di inclusione sociale rivolti a disoccupati gi\u00e0 percettori di trattamenti di mobilit\u00e0 in deroga, realizzati a seguito dell'accordo quadro sui criteri per l'accesso agli ammortizzatori sociali in deroga in Calabria, anno 2015/2016, sottoscritto tra la regione Calabria e le parti sociali il 7 dicembre 2016, nonch\u00e9 i soggetti beneficiari delle risorse degli accordi di programma di cui alle deliberazioni della giunta della regione Calabria n. 258 del 12 luglio 2016 e n. 404 del 30 agosto 2017, gi\u00e0 utilizzati dalle predette amministrazioni e in possesso dei requisiti per l'accesso al pubblico impiego\"; \n b) al comma 3-quater, le parole: \"commi 3-bis e 3-ter\" sono sostituite dalle seguenti: \"commi 3-bis, 3-ter e 3-ter.1\"; \n c) al comma 3-quinquies: \n 1) le parole: \"commi 3-bis e 3-ter\", ovunque ricorrono, sono sostituite dalle seguenti: \"commi 3-bis, 3-ter e 3-ter.1\"; \n 2) le parole: \"31 agosto 2024\" sono sostituite dalle seguenti: \"30 settembre 2024\"\u00bb; \n al comma 6, lettera b), le parole: \u00ab30 giugno 2024\u00bb sono sostituite dalle seguenti: \u00ab31 dicembre 2024\u00bb; \n dopo il comma 6 \u00e8 inserito il seguente: \n \u00ab6-bis. I lavoratori inseriti nell'elenco regionale di cui all'articolo 30, comma 1, della legge della Regione siciliana 28 gennaio 2014, n. 5, in possesso dei requisiti di cui all'articolo 20, comma 1, del decreto legislativo 25 maggio 2017, n. 75, possono essere assunti dagli enti locali della Regione siciliana utilizzatori a tempo determinato, anche con contratti di lavoro a tempo parziale, anche in deroga, fino al 31 dicembre 2024, in qualit\u00e0 di lavoratori sovrannumerari, alla dotazione organica, al piano di fabbisogno del personale e ai vincoli assunzionali previsti dalla vigente normativa, nei limiti delle risorse disponibili, a valere sulle risorse stanziate dall'articolo 26, comma 8, della legge della Regione siciliana 8 maggio 2018, n. 8\u00bb; \n al comma 7, le parole: \u00abper il triennio 2021-2023, e\u00bb sono sostituite dalle seguenti: \u00abper il triennio 2021-2023 e\u00bb e dopo le parole: \u00abdecreto del Presidente del Consiglio dei ministri 29 marzo 2022\u00bb e le parole: \u00abdecreto del Presidente del Consiglio dei ministri 11 maggio 2023\u00bb \u00e8 inserito il seguente segno d'interpunzione: \u00ab,\u00bb;  al comma 8, lettera a), dopo le parole: \u00abdel Piano nazionale di ripresa e resilienza\u00bb \u00e8 inserita la seguente: \u00ab(PNRR)\u00bb; \n al comma 9: \n alla lettera b), le parole: \u00abper effetto di proroga\u00bb sono sostituite dalle seguenti: \u00abper effetto di proroga,\u00bb; \n alla lettera c), numero 1.3), le parole: \u00abnel limite\u00bb sono sostituite dalle seguenti: \u00ab, nel limite\u00bb; \n al comma 11, le parole da: \u00abl'autorizzazione\u00bb fino a: \u00abnel territorio nazionale\u00bb sono sostituite dalle seguenti: \u00abl'autorizzazione al Ministero dell'economia e delle finanze a bandire specifiche procedure concorsuali\u00bb; \n al comma 14, dopo le parole: \u00abper gli anni 2021, 2022 e 2023\u00bb \u00e8 inserito il seguente segno d'interpunzione: \u00ab,\u00bb e le parole: \u00abe comma 25 del decreto-legge\u00bb sono sostituite dalle seguenti: \u00abe comma 25, del decreto-legge\u00bb; \n al comma 16, alinea, le parole: \u00abAlla legge\u00bb sono sostituite dalle seguenti: \u00abAll'articolo 3 della legge\u00bb e le parole: \u00aball'articolo 3\u00bb sono soppresse; \n al comma 20, le parole: \u00abper il contrasto al dissesto\u00bb sono sostituite dalle seguenti: \u00abper il contrasto del dissesto\u00bb; \n al comma 21, la parola: \u00abMASAF\u00bb \u00e8 sostituita dalle seguenti: \u00abMinistero dell'agricoltura, della sovranit\u00e0 alimentare e delle foreste\u00bb; \n dopo il comma 22 sono aggiunti i seguenti: \n \u00ab22-bis. Al comma 27-bis dell'articolo 1 del decreto-legge 30 dicembre 2021, n. 228, convertito, con modificazioni, dalla legge 25 febbraio 2022, n. 15, in materia di procedure selettive per l'assunzione di personale non dirigenziale presso la regione Calabria, sono apportate le seguenti modificazioni: \n a) al primo periodo, le parole: \"negli anni 2022 e 2023\" sono sostituite dalle seguenti: \"negli anni 2022, 2023 e 2024\"; \n b) \u00e8 aggiunto, in fine, il seguente periodo: \"Per le finalit\u00e0 di cui al presente comma, le risorse di cui al quarto periodo non ancora utilizzate nel quadro dell'applicazione della medesima disposizione possono essere assegnate all'Azienda Calabria Lavoro ovvero all'Agenzia regionale per le politiche attive del lavoro - ARPAL Calabria per l'attivazione di procedure di stabilizzazione volte a ridurre il precariato, nel rispetto di quanto previsto dalla legislazione vigente\". \n 22-ter. Al fine di garantire la continuit\u00e0 nella presa in carico dei beneficiari delle misure attuate dal servizio sociale professionale comunale e di attuare le finalit\u00e0 di cui all'articolo 1, comma 200, della legge 27 dicembre 2017, n. 205, per il personale con profilo di assistente sociale il termine per l'assunzione, di cui all'alinea del comma 1 dell'articolo 20 del decreto legislativo 25 maggio 2017, n. 75, e il termine per la maturazione dei requisiti di servizio, di cui alla lettera c) del medesimo comma, sono differiti al 31 dicembre 2024\u00bb. \n Dopo l'articolo 1 sono inseriti i seguenti: \n \u00abArt. 1-bis (Differimento del termine di applicazione del regime di deroga in materia di inconferibilit\u00e0 di incarichi a componenti di organo politico di livello locale). - 1. All'articolo 13-ter, comma 1, del decreto-legge 27 gennaio 2022, n. 4, convertito, con modificazioni, dalla legge 28 marzo 2022, n. 25, in materia di deroga all'inconferibilit\u00e0 di incarichi a componenti di organo politico di livello locale, le parole: \"Fino al 31 dicembre 2023\" sono sostituite dalle seguenti: \"Fino al 31 dicembre 2024\". \n Art. 1-ter (Proroga del termine di cui all'articolo 1-ter del decreto-legge 29 dicembre 2022, n. 198, convertito, con modificazioni, dalla legge 24 febbraio 2023, n. 14, in materia di misure per la digitalizzazione dei servizi e delle attivit\u00e0 della pubblica amministrazione). - 1. All'articolo 1-ter, comma 1, del decreto-legge 29 dicembre 2022, n. 198, convertito, con modificazioni, dalla legge 24 febbraio 2023, n. 14, in materia di misure per la digitalizzazione dei servizi e delle attivit\u00e0 della pubblica amministrazione, le parole: \"al 31 dicembre 2023\" sono sostituite dalle seguenti: \"al 30 giugno 2024.\" \n Art. 1-quater (Differimento di termine in materia di sicurezza dei minori in ambito digitale). - 1. All'articolo 13, comma 3, terzo periodo, del decreto-legge 15 settembre 2023, n. 123, convertito, con modificazioni, dalla legge 13 novembre 2023, n. 159, concernente gli obblighi informativi dei produttori di dispositivi di comunicazione elettronica in materia di controllo parentale, le parole: \"3 mesi\" sono sostituite dalle seguenti: \"nove mesi\"\u00bb. \n All'articolo 2: \n al comma 4, lettera b), le parole: \u00abper l'anno 2024\u00bb sono sostituite dalle seguenti: \u00ab, per l'anno 2024,\u00bb; \n dopo il comma 4 \u00e8 inserito il seguente: \n \u00ab4-bis. In via sperimentale, fino al 31 dicembre 2024, non si applicano le disposizioni di cui all'articolo 19, comma 1-bis, lettera a), del decreto-legge 4 ottobre 2018, n. 113, convertito, con modificazioni, dalla legge 1\u00b0 dicembre 2018, n. 132, in materia di requisiti per la sperimentazione di armi ad impulsi elettrici da parte delle polizie locali\u00bb; \n dopo il comma 6 sono inseriti i seguenti: \n \u00ab6-bis. Per le regioni a statuto ordinario che presentano un disavanzo di amministrazione pro capite al 31 dicembre 2022, al netto del debito autorizzato e non contratto, superiore a euro 1.500, negli anni 2023 e 2024 l'entit\u00e0 dell'accantonamento di cui al terzo periodo del comma 3 dell'articolo 60 del decreto legislativo 23 giugno 2011, n. 118, pu\u00f2 essere inferiore al 70 per cento dell'ammontare dei residui perenti. Il valore dell'accantonamento di cui al primo periodo deve comunque garantire la copertura delle richieste di reiscrizione dei residui perenti nell'esercizio e deve in ogni caso essere superiore del 20 per cento rispetto al valore medio dell'ammontare delle richieste di reiscrizione dei residui perenti calcolato rispetto agli ultimi tre esercizi. \n 6-ter. Le risorse rese disponibili dall'applicazione del comma 6-bis sono destinate al Fondo perdite potenziali, in aggiunta alla quota ordinaria di tale accantonamento. \n 6-quater. Le disposizioni di cui al comma 899 dell'articolo 1 della legge 30 dicembre 2018, n. 145, in materia di utilizzo delle quote accantonate e vincolate del risultato di amministrazione da parte delle regioni a statuto ordinario, si applicano anche per l'anno 2023 e, limitatamente al medesimo anno, anche alle regioni a statuto speciale e alle province autonome di Trento e di Bolzano\u00bb; \n al comma 8, dopo le parole: \u00abdal comma 7\u00bb e le parole: \u00abper l'anno 2024\u00bb \u00e8 inserito il seguente segno d'interpunzione: \u00ab,\u00bb e le parole: \u00ab, della missione \"Fondi da ripartire\", dello stato di previsione del Ministero dell'economia e delle finanze per l'anno 2024\u00bb sono sostituite dalle seguenti: \u00abdella missione \"Fondi da ripartire\" dello stato di previsione del Ministero dell'economia e delle finanze per l'anno 2023\u00bb; \n al comma 9, lettera b): \n al numero 1.1), la parola: \u00abinfine\u00bb \u00e8 sostituita dalle seguenti: \u00abin fine\u00bb; \n al numero 1.2), la parola: \u00absoppresse\u00bb \u00e8 sostituita dalla seguente: \u00ababrogate\u00bb; \n al numero 2), capoverso 1-bis, al primo periodo, dopo le parole: \u00aball'articolo 97, comma 1\u00bb sono aggiunte le seguenti: \u00ab, del presente codice\u00bb e, al secondo periodo, le parole: \u00abal Capo IV, sezione II, del decreto del Presidente del Consiglio dei ministri del\u00bb sono sostituite dalle seguenti: \u00abal capo IV, sezione II, del regolamento di cui al decreto del Presidente del Consiglio dei ministri\u00bb. \n All'articolo 3: \n il comma 2 \u00e8 sostituito dal seguente: \n \u00ab2. All'articolo 1 della legge 30 dicembre 2018, n. 145, sono apportate le seguenti modificazioni: \n a) al comma 927, relativo al termine per la presentazione di specifiche istanze di liquidazione di crediti derivanti da obbligazioni contratte dal comune di Roma, le parole: \"sessanta mesi\" sono sostituite dalle seguenti: \"settanta mesi\"; \n b) dopo il comma 929 \u00e8 inserito il seguente: \n \"929-bis. Per le finalit\u00e0 di cui al comma 927 e per portare a conclusione la gestione straordinaria del debito pregresso del comune di Roma, entro il 31 marzo 2024 il Commissario straordinario del Governo per la gestione del piano di rientro del debito pregresso del comune di Roma d\u00e0 avviso, tramite pubblicazione nell'albo pretorio on line di Roma Capitale e con ogni forma idonea di pubblicit\u00e0, della rilevazione definitiva della massa passiva del piano di rientro di cui al medesimo comma 927, assegnando un termine perentorio, a pena di decadenza, non inferiore a centottanta giorni per la presentazione delle richieste di ammissione da parte dei titolari di crediti commerciali certi, liquidi ed esigibili ancora in essere al 31 dicembre 2023 anche se non ancora iscritti, afferenti a obbligazioni contrattuali, extracontrattuali e indennitarie assunte dal comune di Roma in data anteriore al 28 aprile 2008. I responsabili dei servizi competenti per materia di Roma Capitale verificano le domande presentate e provvedono a inviare al predetto Commissario straordinario specifiche istanze di liquidazione relativamente alle domande positivamente riscontrate, entro trenta giorni dal ricevimento della domanda e secondo le modalit\u00e0 di cui al comma 928, dandone debita comunicazione alla parte interessata. In caso di esito negativo della verifica comunicano alla parte interessata il mancato accoglimento. La mancata presentazione della domanda da parte dei creditori nel termine di cui al primo periodo del presente comma determina l'automatica cancellazione del credito vantato. La proposta di definitiva rilevazione della massa passiva da parte del Commissario straordinario del Governo di cui al comma 930 \u00e8 presentata entro i tre mesi successivi alla scadenza del termine di cui al comma 927\"\u00bb; \n dopo il comma 4 \u00e8 inserito il seguente: \n \u00ab4-bis. All'articolo 1 della legge 27 dicembre 2017, n. 205, sono apportate le seguenti modificazioni: \n a) al comma 89, in materia di credito d'imposta per la quotazione di piccole e medie imprese in mercati regolamentati, le parole: \"fino al 31 dicembre 2023\" sono sostituite dalle seguenti: \"fino al 31 dicembre 2024\"; \n b) al comma 90, primo periodo, in materia di limiti di utilizzo del medesimo credito d'imposta, le parole: \"e di 10 milioni di euro per l'anno 2023 e 10 milioni di euro per l'anno 2024\" sono sostituite dalle seguenti: \", di 10 milioni di euro per ciascuno degli anni 2023 e 2024 e di 6 milioni di euro per l'anno 2025\"\u00bb; \n dopo il comma 5 \u00e8 inserito il seguente: \n \u00ab5-bis. Agli oneri derivanti dal comma 4-bis, pari a 6 milioni di euro per l'anno 2025, si provvede mediante corrispondente riduzione del Fondo di cui all'articolo 10, comma 5, del decreto-legge 29 novembre 2004, n. 282, convertito, con modificazioni, dalla legge 27 dicembre 2004, n. 307\u00bb; \n al comma 6, le parole: \u00abagli obblighi\u00bb sono sostituite dalle seguenti: \u00aball'adempimento degli obblighi\u00bb; \n al comma 9: \n al primo periodo, dopo le parole: \u00abtramite le strutture informatiche\u00bb \u00e8 soppresso il seguente segno d'interpunzione: \u00ab,\u00bb; \n dopo il primo periodo sono inseriti i seguenti: \u00abPer la regione Molise, il termine di cui al comma 135 dell'articolo 1 della legge 30 dicembre 2018, n. 145, per l'assegnazione dei contributi di cui al comma 134 del medesimo articolo 1 relativi all'annualit\u00e0 2024 \u00e8 differito al 28 febbraio 2024 e i termini di cui all'articolo 1, commi 2 e 4, dell'accordo tra il Ministero dell'economia e delle finanze e le regioni a statuto ordinario 9 settembre 2021 (repertorio atti n. 171/CSR del 9 settembre 2021) sono differiti al 15 marzo 2024. Nel caso di mancato rispetto dei termini di cui al secondo periodo, il contributo \u00e8 revocato\u00bb; \n al secondo periodo, le parole: \u00abdel piano nazionale di ripresa e resilienza approvato con decisione del Consiglio\u00bb sono sostituite dalle seguenti: \u00abdel PNRR approvato con decisione del Consiglio Ecofin\u00bb; \n al comma 12, le parole: \u00abi servizi informatici\u00bb sono sostituite dalle seguenti: \u00abla prestazione dei servizi informatici\u00bb, le parole: \u00abAgenzia delle entrate e Sogei\u00bb sono sostituite dalle seguenti: \u00abl'Agenzia delle entrate e la societ\u00e0 SOGEI\u00bb e le parole: \u00abe dei relativi\u00bb sono sostituite dalle seguenti: \u00abe dai relativi\u00bb; \n dopo il comma 12 sono aggiunti i seguenti: \n \u00ab12-bis. In relazione alla dinamica dei prezzi originata dall'incremento degli oneri relativi a energia elettrica, gas e carburanti, all'articolo 3-ter, commi 2 e 3, del decreto-legge 29 dicembre 2022, n. 198, convertito, con modificazioni, dalla legge 24 febbraio 2023, n. 14, in materia di rinegoziazione o sospensione della quota capitale di mutui e di altre forme di prestito da parte degli enti locali, le parole: \"nell'anno 2023\" sono sostituite dalle seguenti: \"negli anni 2023 e 2024\". \n 12-ter. All'articolo 7, comma 1, terzo periodo, del decreto-legge 30 marzo 2023, n. 34, convertito, con modificazioni, dalla legge 26 maggio 2023, n. 56, relativo alla determinazione dell'ammontare delle agevolazioni fiscali per interventi di risparmio energetico, le parole: \"e 2024\" sono sostituite dalle seguenti: \", 2024, 2025 e 2026\". \n 12-quater. All'articolo 1, comma 822, alinea, della legge 29 dicembre 2022, n. 197, in materia di svincolo delle quote di avanzo vincolato di amministrazione delle regioni e degli enti locali, sono apportate le seguenti modificazioni: \n a) al primo periodo, le parole: \"del rendiconto 2022\" sono sostituite dalle seguenti: \"del rendiconto per gli esercizi 2022 e 2023\"; \n b) al secondo periodo, dopo le parole: \"Le risorse svincolate\" sono inserite le seguenti: \"in sede di approvazione del rendiconto 2022\". \n 12-quinquies. All'articolo 1 della legge 29 dicembre 2022, n. 197, dopo il comma 822 \u00e8 inserito il seguente: \n \"822-bis. In sede di approvazione del rendiconto 2023 lo svincolo delle quote di avanzo vincolato di amministrazione di cui al comma 822 \u00e8 autorizzato limitatamente alle risorse di parte corrente per la copertura del disavanzo della gestione 2023 delle aziende del servizio sanitario regionale\". \n 12-sexies. Al comma 683 dell'articolo 1 della legge 30 dicembre 2021, n. 234, le parole: \"1\u00b0 luglio 2024\" sono sostituite dalle seguenti: \"1\u00b0 gennaio 2025\". \n 12-septies. La disposizione di cui all'articolo 64, comma 3, terzo periodo, del decreto-legge 25 maggio 2021, n. 73, convertito, con modificazioni, dalla legge 23 luglio 2021, n. 106, in materia di finanziamenti garantiti dal Fondo di garanzia per la prima casa, si applica fino al 31 dicembre 2024. \n 12-octies. Al comma 527 dell'articolo 1 della legge 30 dicembre 2023, n. 213, in materia di contributo delle regioni a statuto ordinario alla finanza pubblica, sono apportate le seguenti modificazioni: \n a) al primo periodo, le parole: \", per ciascuno degli anni dal 2024 al 2028, assicurano un contributo alla finanza pubblica pari a 350 milioni di euro annui\" sono sostituite dalle seguenti: \"assicurano, per l'anno 2024, un contributo alla finanza pubblica pari a 305 milioni di euro e, per ciascuno degli anni dal 2025 al 2028, un contributo alla finanza pubblica pari a 350 milioni di euro\"; \n b) al secondo periodo, le parole: \"30 aprile\" sono sostituite dalle seguenti: \"31 maggio\"; \n c) al terzo periodo, le parole: \"31 maggio\" sono sostituite dalle seguenti: \"30 giugno\"; \n d) al quarto periodo, le parole: \"entro il 30 giugno di ciascuno degli anni dal 2024 al 2028\" sono sostituite dalle seguenti: \"entro il 31 luglio 2024 per l'anno 2024 ed entro il 30 giugno di ciascuno degli anni dal 2025 al 2028\". \n 12-novies. Agli oneri derivanti dal comma 12-octies, pari a 45 milioni di euro per l'anno 2024, si provvede mediante corrispondente riduzione dell'autorizzazione di spesa di cui all'articolo 1, comma 22, della legge 29 dicembre 2022, n. 197. \n 12-decies. All'articolo 1 della legge 30 dicembre 2023, n. 213, sono apportate le seguenti modificazioni: \n a) al comma 533, primo periodo, riguardante il contributo degli enti locali alla finanza pubblica per gli anni dal 2024 al 2028: \n 1) dopo le parole: \"del PNRR\" sono inserite le seguenti: \", approvato con decisione di esecuzione del Consiglio Ecofin dell'Unione europea del 13 luglio 2021, come modificato ai sensi della decisione di esecuzione del Consiglio Ecofin dell'Unione europea dell'8 dicembre 2023,\"; \n 2) sono aggiunte, in fine, le seguenti parole: \", nonch\u00e9 delle risorse assegnate ai sensi dell'articolo 1, commi 29 e 29-bis, della legge 27 dicembre 2019, n. 160\"; \n b) al comma 534, primo periodo, riguardante la determinazione del medesimo contributo, le parole: \"31 gennaio 2024\" sono sostituite dalle seguenti: \"31 marzo 2024\". \n 12-undecies. Le disposizioni dell'articolo 1, commi da 174 a 178, della legge 29 dicembre 2022, n. 197, in materia di regolarizzazione di dichiarazioni fiscali, tenuto conto di quanto previsto dall'articolo 21, commi 1 e 2, del decreto-legge 30 marzo 2023, n. 34, convertito, con modificazioni, dalla legge 26 maggio 2023, n. 56, si applicano, per quanto non diversamente previsto dal presente comma, anche alle violazioni riguardanti le dichiarazioni validamente presentate relative al periodo d'imposta in corso al 31 dicembre 2022. A tale fine, il versamento delle somme dovute pu\u00f2 essere effettuato in un'unica soluzione entro il 31 marzo 2024 ovvero in quattro rate di pari importo da versare, rispettivamente, entro il 31 marzo 2024, entro il 30 giugno 2024, entro il 30 settembre 2024 ed entro il 20 dicembre 2024. Sulle rate successive alla prima sono dovuti gli interessi nella misura del 2 per cento annuo. La regolarizzazione di cui al presente comma si perfeziona con il versamento di quanto dovuto in un'unica soluzione ovvero con il versamento della prima rata entro il 31 marzo 2024 e con la rimozione delle irregolarit\u00e0 od omissioni. In caso di decadenza dal beneficio della rateazione ai sensi dell'articolo 1, comma 175, della legge n. 197 del 2022, fermo restando quanto ivi previsto, gli interessi di cui all'articolo 20 del decreto del Presidente della Repubblica 29 settembre 1973, n. 602, si applicano con decorrenza dal 1\u00b0 aprile 2024. Restano validi i ravvedimenti gi\u00e0 effettuati alla data di entrata in vigore della legge di conversione del presente decreto e non si d\u00e0 luogo a rimborso. \n 12-duodecies. Il termine di cui all'articolo 106, comma 7, del decreto-legge 17 marzo 2020, n. 18, convertito, con modificazioni, dalla legge 24 aprile 2020, n. 27, in materia di svolgimento delle assemblee di societ\u00e0 ed enti, \u00e8 differito al 30 aprile 2024. \n 12-terdecies. Al fine di dare certezza ai rapporti giuridici inerenti all'acquisto della casa di abitazione da parte di soggetti con et\u00e0 inferiore a trentasei anni e con valore dell'indicatore della situazione economica equivalente, stabilito ai sensi del regolamento di cui al decreto del Presidente del Consiglio dei ministri 5 dicembre 2013, n. 159, non superiore a 40.000 euro annui, le agevolazioni di cui all'articolo 64, commi 6, 7 e 8, del decreto-legge 25 maggio 2021, n. 73, convertito, con modificazioni, dalla legge 23 luglio 2021, n. 106, si applicano anche nei casi in cui, entro il termine indicato al comma 9 del citato articolo 64, sia stato sottoscritto e registrato il contratto preliminare di acquisto della casa di abitazione, a condizione che l'atto definitivo, anche nei casi di trasferimento della propriet\u00e0 da cooperative edilizie ai soci, sia stipulato entro il 31 dicembre 2024. \n 12-quaterdecies. Per gli atti definitivi di cui al comma 12-terdecies stipulati nel periodo compreso tra il 1\u00b0 gennaio 2024 e la data di entrata in vigore della legge di conversione del presente decreto, agli acquirenti \u00e8 attribuito un credito d'imposta di importo pari alle imposte corrisposte dagli stessi acquirenti in eccesso rispetto a quelle che sarebbero state dovute ai sensi del medesimo comma 12-terdecies. Il credito d'imposta \u00e8 utilizzabile nell'anno 2025 con le modalit\u00e0 previste dal comma 7 dell'articolo 64 del decreto-legge 25 maggio 2021, n. 73, convertito, con modificazioni, dalla legge 23 luglio 2021, n. 106. \n 12-quinquiesdecies. Agli oneri derivanti dai commi 12-terdecies e 12-quaterdecies, rispettivamente valutati in 9 milioni di euro per l'anno 2024 e in 9 milioni di euro per l'anno 2025, si provvede: \n a) quanto a 4,5 milioni di euro per l'anno 2024 e a 4,5 milioni di euro per l'anno 2025, mediante corrispondente riduzione del Fondo di cui all'articolo 1, comma 200, della legge 23 dicembre 2014, n. 190; \n b) quanto a 4,5 milioni di euro per l'anno 2024 e a 4,5 milioni di euro per l'anno 2025, mediante corrispondente riduzione del Fondo di cui all'articolo 10, comma 5, del decreto-legge 29 novembre 2004, n. 282, convertito, con modificazioni, dalla legge 27 dicembre 2004, n. 307\u00bb. \n Dopo l'articolo 3 \u00e8 inserito il seguente: \n \u00abArt. 3-bis (Differimento dei termini di pagamento della prima e della seconda rata della Rottamazione-quater al 15 marzo 2024). - 1. Il mancato, insufficiente o tardivo versamento, alle relative scadenze, delle rate di cui all'articolo 1, comma 232, della legge 29 dicembre 2022, n. 197, da corrispondere nell'anno 2023 e della rata in scadenza il 28 febbraio 2024 non determina l'inefficacia della definizione prevista dal comma 231 dello stesso articolo 1 della legge n. 197 del 2022 se il debitore effettua l'integrale pagamento di tali rate entro il 15 marzo 2024. Si applicano le disposizioni del comma 244 del predetto articolo 1 della legge n. 197 del 2022. \n 2. Le disposizioni del comma 1 del presente articolo si applicano anche ai soggetti indicati dall'articolo 1, comma 1, del decreto-legge 1\u00b0 giugno 2023, n. 61, convertito, con modificazioni, dalla legge 31 luglio 2023, n. 100, relativamente alle rate di cui all'articolo 1, comma 232, della legge 29 dicembre 2022, n. 197, da corrispondere entro il 31 gennaio 2024 ed entro il 28 febbraio 2024\u00bb. \n All'articolo 4: \n dopo il comma 1 \u00e8 inserito il seguente: \n \u00ab1-bis. All'articolo 7, comma 1-bis, del decreto-legge 31 ottobre 2022, n. 162, convertito, con modificazioni, dalla legge 30 dicembre 2022, n. 199, concernente la sospensione delle attivit\u00e0 e dei procedimenti di irrogazione delle sanzioni in materia di obblighi di vaccinazione anti SARS-CoV-2, le parole: \"fino al 30 giugno 2024\" sono sostituite dalle seguenti: \"fino al 31 dicembre 2024\"\u00bb; \n al comma 2, le parole: \u00abservizio sanitario nazionale\u00bb sono sostituite dalle seguenti: \u00abServizio sanitario nazionale\u00bb; \n al comma 4, le parole: \u00abper gli anni 2022 e 2023\", sono\u00bb sono sostituite dalle seguenti: \u00abper gli anni 2022 e 2023\" sono\u00bb; \n al comma 5, dopo le parole: \u00abagli ordini professionali\u00bb \u00e8 inserito il seguente segno d'interpunzione: \u00ab,\u00bb e le parole: \u00abdi cui dall'articolo\u00bb sono sostituite dalle seguenti: \u00abdi cui all'articolo\u00bb; \n dopo il comma 5 sono inseriti i seguenti: \n \u00ab5-bis. Al fine di armonizzare la disciplina vigente con le disposizioni di cui al comma 5-ter del presente articolo, l'efficacia delle disposizioni previste dal regolamento recante la disciplina per l'attivit\u00e0 di raccolta di sangue e di emocomponenti da parte di laureati in medicina e chirurgia abilitati, di cui al decreto del Ministro della salute 30 agosto 2023, n. 156, \u00e8 sospesa dalla data di entrata in vigore della legge di conversione del presente decreto fino al 31 dicembre 2024. \n 5-ter. All'articolo 19, comma 11, secondo periodo, della legge 28 dicembre 2001, n. 448, le parole: \"collaborazione volontaria a titolo gratuito ed occasionale\" sono sostituite dalle seguenti: \"collaborazione volontaria e occasionale, a titolo gratuito o con contratto libero-professionale,\"\u00bb; \n al comma 6, le parole: \u00abin conseguenza dal collocamento\u00bb sono sostituite dalle seguenti: \u00abin conseguenza del collocamento\u00bb, le parole: \u00abin quiescenza,, le parole\u00bb sono sostituite dalle seguenti: \u00abin quiescenza, le parole\u00bb e le parole: \u00abdi cui dall'articolo\u00bb sono sostituite dalle seguenti: \u00abdi cui all'articolo\u00bb; \n dopo il comma 6 sono inseriti i seguenti: \n \u00ab6-bis. Dopo il comma 164 dell'articolo 1 della legge 30 dicembre 2023, n. 213, in materia di trattenimento in servizio di dirigenti medici e sanitari e di infermieri del Servizio sanitario nazionale, \u00e8 inserito il seguente: \n \"164-bis. Anche al fine di fare fronte alle esigenze di formazione e tutoraggio del personale assunto ai sensi dell'articolo 1, comma 548-bis, della legge 30 dicembre 2018, n. 145, e dei medici con contratto di formazione specialistica, nonch\u00e9 di fronteggiare la grave carenza di personale, le aziende del Servizio sanitario nazionale, fino al 31 dicembre 2025, possono trattenere in servizio, su istanza degli interessati, i dirigenti medici e sanitari dipendenti del Servizio sanitario nazionale, in deroga ai limiti previsti dall'articolo 15-nonies del decreto legislativo 30 dicembre 1992, n. 502, fino al compimento del settantaduesimo anno di et\u00e0 e comunque non oltre la predetta data del 31 dicembre 2025. Il Ministero della salute e le universit\u00e0 possono applicare le disposizioni di cui al primo periodo, rispettivamente, ai dirigenti medici e sanitari di cui all'articolo 17, comma 1, della legge 11 gennaio 2018, n. 3, e ai docenti universitari che svolgono attivit\u00e0 assistenziali in medicina e chirurgia. Le amministrazioni di cui al primo e al secondo periodo possono riammettere in servizio, a domanda, fino al compimento del settantaduesimo anno di et\u00e0 e comunque non oltre il 31 dicembre 2025, il personale di cui al presente comma collocato in quiescenza a decorrere dal 1\u00b0 settembre 2023 avendo maturato i requisiti anagrafici e contributivi per il pensionamento di vecchiaia, nei limiti delle facolt\u00e0 assunzionali vigenti e previa opzione da parte del medesimo personale per il mantenimento del trattamento previdenziale gi\u00e0 in godimento ovvero per l'erogazione della retribuzione connessa all'incarico da conferire. I dirigenti medici e sanitari e i docenti universitari che svolgono attivit\u00e0 assistenziali in medicina e chirurgia di cui al presente comma non possono mantenere o assumere incarichi dirigenziali apicali di struttura complessa o dipartimentale o di livello generale\". \n 6-ter. All'articolo 34, comma 1, primo periodo, del decreto-legge 21 marzo 2022, n. 21, convertito, con modificazioni, dalla legge 20 maggio 2022, n. 51, relativo alla deroga alla disciplina del riconoscimento delle qualifiche professionali per medici e operatori socio-sanitari ucraini, le parole: \"fino al 31 dicembre 2023\" sono sostituite dalle seguenti: \"fino al 31 dicembre 2024\"\u00bb; \n al comma 7, lettera a), le parole: \u00ab\u00e8 aggiunto il seguente\u00bb sono sostituite dalle seguenti: \u00absono aggiunti i seguenti\u00bb; \n dopo il comma 7 \u00e8 inserito il seguente: \n \u00ab7-bis. Il termine per l'adeguamento dell'ordinamento delle regioni e delle province autonome alle disposizioni di cui agli articoli 8-quater, comma 7, e 8-quinquies, comma 1-bis, del decreto legislativo 30 dicembre 1992, n. 502, \u00e8 prorogato al 31 dicembre 2024\u00bb; \n al comma 8, la parola: \u00absostitute\u00bb \u00e8 sostituita dalla seguente: \u00absostituite\u00bb; \n dopo il comma 8 sono aggiunti i seguenti: \n \u00ab8-bis. Al fine di assicurare l'assistenza dei bambini affetti da malattia oncologica, le risorse di cui al comma 338 dell'articolo 1 della legge 27 dicembre 2017, n. 205, sono incrementate di 400.000 euro per l'anno 2024. Agli oneri derivanti dal primo periodo del presente comma, pari a 400.000 euro per l'anno 2024, si provvede mediante corrispondente riduzione del Fondo di cui all'articolo 1, comma 200, della legge 23 dicembre 2014, n. 190. \n 8-ter. All'articolo 1, comma 338, secondo periodo, della legge 27 dicembre 2017, n. 205, in materia di accesso al fondo per l'assistenza dei bambini affetti da malattia oncologica, le parole: \"le associazioni\" sono sostituite dalle seguenti: \"gli enti del Terzo settore di cui all'articolo 4 del codice del Terzo settore, di cui al decreto legislativo 3 luglio 2017, n. 117, costituiti in forma di associazione o fondazione\". \n 8-quater. Il limite massimo di spesa di cui all'articolo 1-quater, comma 3, quinto periodo, del decreto-legge 30 dicembre 2021, n. 228, convertito, con modificazioni, dalla legge 25 febbraio 2022, n. 15, in materia di contributo per sostenere le spese relative a sessioni di psicoterapia fruibili presso specialisti privati, \u00e8 incrementato di 2 milioni di euro per l'anno 2024. Le risorse di cui al primo periodo del presente comma che incrementano il livello di finanziamento del fabbisogno sanitario nazionale standard cui concorre lo Stato sono assegnate alle regioni e alle province autonome di Trento e di Bolzano con uno o pi\u00f9 decreti del Ministro della salute, di concerto con il Ministro dell'economia e delle finanze, sulla base delle quote di accesso al finanziamento sanitario indistinto e sono trasferite a tutte le regioni e alle province autonome di Trento e di Bolzano, in deroga alle disposizioni legislative che stabiliscono, per le autonomie speciali, il concorso della regione o della provincia autonoma al finanziamento sanitario corrente. All'onere di cui al presente comma, pari a 2 milioni di euro per l'anno 2024, si provvede mediante corrispondente riduzione dell'autorizzazione di spesa di cui all'articolo 2, comma 361, della legge 24 dicembre 2007, n. 244. \n 8-quinquies. Al comma 688 dell'articolo 1 della legge 30 dicembre 2021, n. 234, relativo all'istituzione e al finanziamento del Fondo per il contrasto dei disturbi della nutrizione e dell'alimentazione, le parole: \"e di 10 milioni di euro per l'anno 2023\" sono sostituite dalle seguenti: \", di 10 milioni di euro per l'anno 2023 e di 10 milioni di euro per l'anno 2024\". \n 8-sexies. Agli oneri derivanti dall'attuazione del comma 8-quinquies, pari a 10 milioni di euro per l'anno 2024, si provvede mediante corrispondente riduzione dell'autorizzazione di spesa di cui all'articolo 2, comma 361, della legge 24 dicembre 2007, n. 244. \n 8-septies. La limitazione della punibilit\u00e0 ai soli casi di colpa grave prevista, per la durata dello stato di emergenza epidemiologica da COVID-19, dall'articolo 3-bis del decreto-legge 1\u00b0 aprile 2021, n. 44, convertito, con modificazioni, dalla legge 28 maggio 2021, n. 76, si applica altres\u00ec ai fatti di cui agli articoli 589 e 590 del codice penale commessi fino al 31 dicembre 2024 nell'esercizio di una professione sanitaria in situazioni di grave carenza di personale sanitario. \n 8-octies. Ai fini di cui al comma 8-septies, si tiene conto delle condizioni di lavoro dell'esercente la professione sanitaria, dell'entit\u00e0 delle risorse umane, materiali e finanziarie concretamente disponibili in relazione al numero dei casi da trattare, del contesto organizzativo in cui i fatti sono commessi nonch\u00e9 del minor grado di esperienza e conoscenze tecniche possedute dal personale non specializzato. \n 8-novies. All'articolo 2, comma 7, del decreto-legge 17 febbraio 2022, n. 9, convertito, con modificazioni, dalla legge 7 aprile 2022, n. 29, concernente la durata dell'incarico del Commissario straordinario per l'attuazione e il coordinamento delle misure di contenimento e contrasto della diffusione della peste suina africana, dopo le parole: \"per un periodo di dodici mesi, prorogabile\" sono inserite le seguenti: \"o rinnovabile\" e le parole: \"per un ulteriore periodo di dodici mesi\" sono sostituite dalle seguenti: \"per un ulteriore periodo fino a trentasei mesi\". \n 8-decies. Il termine per il completamento degli adempimenti di cui all'articolo 2, comma 1, del decreto del Ministro della salute 7 marzo 2023, pubblicato nella Gazzetta Ufficiale n. 113 del 16 maggio 2023, in materia di gestione e funzionamento del sistema di identificazione e registrazione degli operatori, degli stabilimenti e degli animali (sistema I&amp;R), \u00e8 differito al 31 dicembre 2024. \n 8-undecies. All'articolo 27, comma 5-ter, del decreto legislativo 6 maggio 2011, n. 68, relativo alle regioni di riferimento per la determinazione dei costi e dei fabbisogni standard regionali, le parole: \"e 2023\" sono sostituite dalle seguenti: \", 2023 e 2024\"\u00bb. \n All'articolo 5: \n al comma 3: \n al capoverso 83-ter: \n al primo periodo, le parole: \u00abe non oltre\u00bb sono soppresse; \n al secondo periodo, dopo le parole: \u00abcon il Ministro dell'economia e delle finanze\u00bb \u00e8 inserito il seguente segno d'interpunzione: \u00ab,\u00bb; \n al terzo periodo, dopo le parole: \u00abe 5-quinquies\u00bb \u00e8 inserito il seguente segno d'interpunzione: \u00ab,\u00bb; \n al quinto periodo, le parole: \u00absemi esonero\u00bb sono sostituite dalla seguente: \u00absemiesonero\u00bb; \n al capoverso 83-quater: \n al primo periodo, le parole: \u00absemi esonero\u00bb sono sostituite dalla seguente: \u00absemiesonero\u00bb e dopo le parole: \u00ab5-quater e seguenti\u00bb \u00e8 inserito il seguente segno d'interpunzione: \u00ab,\u00bb; \n al quarto periodo, dopo le parole: \u00abAi relativi oneri\u00bb \u00e8 inserito il seguente segno d'interpunzione: \u00ab,\u00bb le parole: \u00absi provvede, mediante\u00bb sono sostituite dalle seguenti: \u00absi provvede mediante\u00bb e le parole: \u00ab, della missione \"Fondi da ripartire\", dello stato di previsione del Ministero dell'economia e delle finanze per l'anno 2024\u00bb sono sostituite dalle seguenti: \u00abdella missione \"Fondi da ripartire\" dello stato di previsione del Ministero dell'economia e delle finanze per l'anno 2023\u00bb; \n dopo il comma 3 sono aggiunti i seguenti: \n \u00ab3-bis. All'articolo 1, comma 4, del decreto-legge 7 aprile 2004, n. 97, convertito, con modificazioni, dalla legge 4 giugno 2004, n. 143, al primo periodo, le parole: \"2011/2012\" sono sostituite dalle seguenti: \"2024/2025\" e le parole: \"cadenza triennale\" sono sostituite dalle seguenti: \"cadenza biennale\" e, al secondo periodo, le parole: \"cadenza triennale\" sono sostituite dalle seguenti: \"cadenza biennale\". \n 3-ter. Ai fini del primo aggiornamento delle graduatorie triennali di circolo e di istituto del personale amministrativo, tecnico e ausiliario successivo alla data di entrata in vigore della legge di conversione del presente decreto, il termine di un anno previsto dall'articolo 59, comma 10, del contratto collettivo nazionale di lavoro del personale del comparto Istruzione e ricerca per il periodo 2019-2021 ai fini dell'acquisizione della certificazione internazionale di alfabetizzazione informatica si applica anche ai casi di primo inserimento nelle graduatorie medesime. \n 3-quater. All'articolo 5, comma 11, primo periodo, del decreto-legge 29 dicembre 2022, n. 198, convertito, con modificazioni, dalla legge 24 febbraio 2023, n. 14, le parole: \"all'anno scolastico 2022/2023\" sono sostituite dalle seguenti: \"per gli anni scolastici 2022/2023 e 2023/2024\". \n 3-quinquies. All'articolo 3 del decreto-legge 9 gennaio 2020, n. 1, convertito, con modificazioni, dalla legge 5 marzo 2020, n. 12, dopo il comma 3-ter \u00e8 inserito il seguente: \n \"3-quater. Le facolt\u00e0 assunzionali gi\u00e0 autorizzate in favore del Ministero dell'istruzione e del merito di cui al comma 3-ter, non utilizzate alla data del 31 dicembre 2023 a seguito dello scorrimento delle graduatorie nazionali per l'assunzione di quattordici unit\u00e0 di personale dell'Area funzionale III, posizione economica F1, di cui al concorso per personale non dirigenziale bandito con decreto del Ministero dell'istruzione n. 61 del 22 luglio 2021, pubblicato nella Gazzetta Ufficiale - 4\u00aa serie speciale n. 59 del 27 luglio 2021, destinate all'ufficio scolastico regionale per il Friuli Venezia Giulia, sono prorogate fino al 31 dicembre 2024 per le assunzioni in ruolo presso il medesimo ufficio scolastico regionale, mediante lo scorrimento di graduatorie concorsuali per personale di qualifica equivalente, messe a disposizione dalla regione autonoma Friuli Venezia Giulia o da enti locali della medesima regione, sulla base dei criteri di inquadramento e della corrispondenza tra i livelli economici regolati dal decreto del Presidente del Consiglio dei ministri 30 novembre 2023, pubblicato nella Gazzetta Ufficiale n. 20 del 25 gennaio 2024, previo decreto del Ministro dell'istruzione e del merito, di concerto con il Ministro per la pubblica amministrazione e con il Ministro dell'economia e delle finanze e d'intesa con la regione autonoma Friuli Venezia Giulia\"\u00bb. \n All'articolo 6: \n al comma 1, le parole: \u00ab, \u00e8 sostituita\u00bb sono sostituite dalle seguenti: \u00ab\u00e8 sostituita\u00bb; \n al comma 6, la parola: \u00abAFAM\u00bb \u00e8 sostituita dalle seguenti: \u00abper le istituzioni di alta formazione artistica, musicale e coreutica (AFAM)\u00bb e le parole: \u00ab, sono sostituite\u00bb sono sostituite dalle seguenti: \u00absono sostituite\u00bb; \n al comma 7, alinea, dopo le parole: \u00abAll'articolo 3-quater\u00bb \u00e8 soppresso il seguente segno d'interpunzione: \u00ab,\u00bb; \n al comma 8, lettera b), le parole: \u00ab, sono sostituite\u00bb sono sostituite dalle seguenti: \u00absono sostituite\u00bb e le parole: \u00abe comma 5-bis\u00bb sono sostituite dalle seguenti: \u00ab, e comma 5-bis,\u00bb; \n dopo il comma 8 sono aggiunti i seguenti: \n \u00ab8-bis. All'articolo 1, comma 300, della legge 30 dicembre 2021, n. 234, concernente lo stanziamento destinato ai collegi di merito accreditati, sono aggiunte, in fine, le seguenti parole: \"e, per l'anno 2024, di 1 milione di euro\". \n 8-ter. Possono accedere ai contributi finanziati con le risorse di cui al comma 8-bis solo gli enti che erogano un numero di borse di studio o di agevolazioni in favore degli studenti del collegio di merito per un importo globale superiore a un terzo della sommatoria delle rette per l'anno accademico di riferimento. In sede di accertamento dei requisiti di accreditamento di cui all'articolo 6, comma 1, del decreto del Ministro dell'istruzione, dell'universit\u00e0 e della ricerca n. 673 dell'8 settembre 2016, il Ministero dell'universit\u00e0 e della ricerca verifica il rispetto dei requisiti di cui al primo periodo del presente comma per l'accesso al contributo. \n 8-quater. Agli oneri derivanti dal comma 8-bis, pari a 1 milione di euro per l'anno 2024, si provvede mediante corrispondente riduzione del Fondo di cui all'articolo 1, comma 200, della legge 23 dicembre 2014, n. 190. \n 8-quinquies. Al fine di consentire la prosecuzione delle attivit\u00e0 di ricerca di nuove strategie terapeutiche per malattie neurodegenerative, del neurosviluppo e per altri gravi disturbi del sistema nervoso, l'autorizzazione di spesa in favore della Fondazione EBRI (European Brain Research Institute), di cui all'articolo 1, comma 784, della legge 30 dicembre 2021, n. 234, \u00e8 prorogata per l'importo di 1 milione di euro per l'anno 2024. Agli oneri derivanti dal presente comma, pari a 1 milione di euro per l'anno 2024, si provvede mediante corrispondente riduzione dello stanziamento del fondo speciale di parte corrente iscritto, ai fini del bilancio triennale 2024-2026, nell'ambito del programma \"Fondi di riserva e speciali\" della missione \"Fondi da ripartire\" dello stato di previsione del Ministero dell'economia e delle finanze per l'anno 2024, allo scopo parzialmente utilizzando l'accantonamento relativo al Ministero dell'universit\u00e0 e della ricerca\u00bb. \n All'articolo 7: \n al comma 3, dopo le parole: \u00abper l'anno 2024,\u00bb sono inserite le seguenti: \u00abcui si provvede\u00bb e dopo le parole: \u00abdell'autorizzazione\u00bb sono inserite le seguenti: \u00abdi spesa\u00bb; \n al comma 4, lettera b), le parole: \u00abA tali oneri\u00bb sono sostituite dalle seguenti: \u00abAgli oneri derivanti dal decimo periodo del presente comma, pari a 100.000 euro per l'anno 2024,\u00bb; \n dopo il comma 5 \u00e8 inserito il seguente: \n \u00ab5-bis. All'articolo 22, comma 2-octies, del decreto legislativo 29 giugno 1996, n. 367, relativo alle assunzioni di personale artistico e tecnico delle fondazioni lirico-sinfoniche, le parole: \"31 dicembre 2023\", ovunque ricorrono, sono sostituite dalle seguenti: \"31 dicembre 2024\"\u00bb; \n al comma 6, dopo le parole: \u00abal primo periodo\u00bb \u00e8 inserito il seguente segno d'interpunzione: \u00ab,\u00bb; \n dopo il comma 6 sono aggiunti i seguenti: \n \u00ab6-bis. A decorrere dal 1\u00b0 aprile 2024, gli incarichi di collaborazione per assicurare lo svolgimento delle funzioni di tutela e di valorizzazione del patrimonio culturale e del paesaggio degli uffici periferici, di cui all'articolo 24, comma 1, del decreto-legge 14 agosto 2020, n. 104, convertito, con modificazioni, dalla legge 13 ottobre 2020, n. 126, possono essere conferiti previa selezione comparativa dei candidati e per la durata massima di sei mesi e comunque non eccedente il termine del 31 dicembre 2024, entro il limite di spesa di euro 6.961.000 per l'anno 2024. Agli oneri derivanti dal presente comma, pari a euro 6.961.000 per l'anno 2024, si provvede mediante corrispondente riduzione dello stanziamento del fondo speciale di parte corrente iscritto, ai fini del bilancio triennale 2024-2026, nell'ambito del programma \"Fondi di riserva e speciali\" della missione \"Fondi da ripartire\" dello stato di previsione del Ministero dell'economia e delle finanze per l'anno 2024, allo scopo parzialmente utilizzando l'accantonamento relativo al Ministero della cultura. \n 6-ter. All'articolo 24, comma 3, del decreto-legge 14 agosto 2020, n. 104, convertito, con modificazioni, dalla legge 13 ottobre 2020, n. 126, in materia di incarichi dirigenziali non generali del Ministero della cultura, sono apportate le seguenti modificazioni: \n a) al primo periodo, le parole: \"31 dicembre 2023\" sono sostituite dalle seguenti: \"31 dicembre 2024\"; \n b) dopo il quarto periodo \u00e8 inserito il seguente: \"In deroga a quanto previsto dal quarto periodo, i contratti relativi a detti incarichi, limitatamente alle Soprintendenze archeologia, belle arti e paesaggio nel numero massimo di 7, gi\u00e0 conferiti e in essere al 31 dicembre 2023, cessano di avere efficacia decorsi tre anni dal conferimento o, in ogni caso, il 31 dicembre 2024\". \n 6-quater. Le contabilit\u00e0 ordinarie intestate alle Direzioni regionali Musei accorpate ai sensi dell'articolo 42, comma 5, del regolamento di organizzazione del Ministero della cultura, di cui al decreto del Presidente del Consiglio dei ministri 2 dicembre 2019, n. 169, come sostituito dall'articolo 1, comma 1, lettera f), del regolamento di cui al decreto del Presidente del Consiglio dei ministri 17 ottobre 2023, n. 167, continuano a operare fino al 31 dicembre 2024 per consentire agli istituti accorpanti di esaurire le disponibilit\u00e0 residue accertate alla data di entrata in vigore del citato regolamento di cui al decreto del Presidente del Consiglio dei ministri n. 167 del 2023. \n 6-quinquies. All'articolo 183, comma 4, del decreto-legge 19 maggio 2020, n. 34, convertito, con modificazioni, dalla legge 17 luglio 2020, n. 77, concernente la ripartizione della quota del Fondo nazionale per lo spettacolo dal vivo destinata alle fondazioni lirico-sinfoniche, sono apportate le seguenti modificazioni: \n a) al primo periodo, le parole: \"Fondo unico per lo spettacolo\" sono sostituite dalle seguenti: \"Fondo nazionale per lo spettacolo dal vivo\" e le parole: \"2022 e 2023\" sono sostituite dalle seguenti: \"2022, 2023 e 2024\"; \n b) al secondo periodo, le parole: \"entro il 30 giugno 2023\" sono sostituite dalle seguenti: \"entro il 30 giugno 2024\" e le parole: \"l'attivit\u00e0 svolta nel 2022\" sono sostituite dalle seguenti: \"l'attivit\u00e0 svolta nel 2023\"\u00bb. \n Dopo l'articolo 7 \u00e8 inserito il seguente: \n \u00abArt. 7-bis (Misure per l'innovazione digitale dell'editoria).\n- 1. Il contributo per favorire la conversione in digitale e la conservazione degli archivi multimediali delle imprese, di cui all'articolo 30-quater, comma 2, del decreto-legge 30 aprile 2019, n. 34, convertito, con modificazioni, dalla legge 28 giugno 2019, n. 58, \u00e8 concesso, alle condizioni e con le modalit\u00e0 ivi previste, nel limite di spesa di 2 milioni di euro per l'anno 2024. \n 2. Agli oneri derivanti dall'attuazione del presente articolo, pari a 2 milioni di euro per l'anno 2024, si provvede a valere sulle risorse del Fondo unico per il pluralismo e l'innovazione digitale dell'informazione e dell'editoria, di cui all'articolo 1, comma 1, della legge 26 ottobre 2016, n. 198, nell'ambito della quota destinata agli interventi di competenza della Presidenza del Consiglio dei ministri, di cui all'articolo 1, comma 2, lettera c), della medesima legge n. 198 del 2016, e all'articolo 1, comma 616, della legge 30 dicembre 2020, n. 178\u00bb. \n All'articolo 8: \n al comma 3, le parole: \u00abAgli oneri di cui dal comma 2\u00bb sono sostituite dalle seguenti: \u00abAgli oneri derivanti dal comma 2\u00bb e dopo le parole: \u00abper l'anno 2024\u00bb e le parole: \u00abcomma 471\u00bb \u00e8 inserito il seguente segno d'interpunzione: \u00ab,\u00bb; \n dopo il comma 3 \u00e8 inserito il seguente: \n \u00ab3-bis. All'articolo 199, comma 1, lettera b), quarto periodo, del decreto-legge 19 maggio 2020, n. 34, convertito, con modificazioni, dalla legge 17 luglio 2020, n. 77, relativo all'erogazione di contributi in favore del soggetto fornitore di lavoro portuale e delle imprese autorizzate allo svolgimento di operazioni portuali, titolari di contratti di appalto e di attivit\u00e0 comprese nel ciclo operativo, da parte delle Autorit\u00e0 di sistema portuale, dopo la parola: \"Ucraina\" sono inserite le seguenti: \"e della recente crisi nel Medio Oriente e nel Mar Rosso\" e dopo le parole: \"per l'anno 2023\" sono inserite le seguenti: \"e di 2 milioni di euro per l'anno 2024\". Alla compensazione degli effetti finanziari in termini di fabbisogno e di indebitamento netto derivanti dal presente comma, pari a 2 milioni di euro per l'anno 2024, si provvede mediante corrispondente riduzione dell'autorizzazione di spesa di cui all'articolo 1, comma 505, della legge 29 dicembre 2022, n. 197\u00bb; \n al comma 4, dopo le parole: \u00abdi trasporto ferroviario\u00bb \u00e8 inserito il seguente segno d'interpunzione: \u00ab,\u00bb; \n al comma 5, le parole: \u00abe dal Piano\u00bb sono sostituite dalle seguenti: \u00abe del Piano\u00bb; \n dopo il comma 5 \u00e8 inserito il seguente: \n \u00ab5-bis. All'articolo 21, comma 2, primo periodo, del decreto-legge 16 luglio 2020, n. 76, convertito, con modificazioni, dalla legge 11 settembre 2020, n. 120, in materia di responsabilit\u00e0 erariale, le parole: \"30 giugno 2024\" sono sostituite dalle seguenti: \"31 dicembre 2024\"\u00bb; \n al comma 6, lettera e), la parola: \u00abdispone,\u00bb \u00e8 sostituita dalla seguente: \u00ab, dispone\u00bb; \n dopo il comma 6 sono inseriti i seguenti: \n \u00ab6-bis. All'articolo 10, comma 1, del decreto-legge 30 dicembre 2021, n. 228, convertito, con modificazioni, dalla legge 25 febbraio 2022, n. 15, relativo alla revisione periodica dei veicoli a motore e dei loro rimorchi, le parole: \"31 dicembre 2023\" sono sostituite dalle seguenti: \"31 dicembre 2024\". \n 6-ter. All'articolo 13, comma 6-bis, primo periodo, del decreto-legge 31 dicembre 2020, n. 183, convertito, con modificazioni, dalla legge 26 febbraio 2021, n. 21, relativo allo svolgimento delle prove di verifica delle capacit\u00e0 e dei comportamenti per il conseguimento delle abilitazioni alla guida di veicoli a motore, le parole: \"31 dicembre 2023\" sono sostituite dalle seguenti: \"31 dicembre 2024\"\u00bb; \n al comma 8: \n all'alinea, le parole: \u00abdecreto-legge 6 luglio\u00bb sono sostituite dalle seguenti: \u00abdecreto-legge 6 luglio\u00bb; \n alla lettera b), capoverso 3-ter, secondo periodo, le parole: \u00abdell'ANAS s.p.a.\u00bb sono sostituite dalle seguenti: \u00abdell'ANAS S.p.A.\u00bb e le parole: \u00abdella societ\u00e0\u00bb sono sostituite dalle seguenti: \u00abdella societ\u00e0\"\u00bb; \n al comma 9: \n all'alinea, le parole: \u00abeconomico-finanziari\u00bb sono sostituite dalla seguente: \u00abeconomico-finanziari\u00bb; \n al capoverso 3: \n al secondo periodo, le parole: \u00abPiani economici finanziari\u00bb sono sostituite dalle seguenti: \u00abpiani economico-finanziari\u00bb e le parole: \u00abe non oltre\u00bb sono soppresse; \n al terzo periodo, le parole: \u00ab(NADEF) per l'anno 2024\u00bb sono sostituite dalle seguenti: \u00abprevisto per l'anno 2024 dalla Nota di aggiornamento del documento di economia e finanza 2023\u00bb; \n al quarto periodo, le parole: \u00abPiani economico-finanziari\u00bb sono sostituite dalle seguenti: \u00abpiani economico-finanziari\u00bb; \n dopo il comma 9 \u00e8 inserito il seguente: \n \u00ab9-bis. All'articolo 1, comma 15, del decreto-legge 18 aprile 2019, n. 32, convertito, con modificazioni, dalla legge 14 giugno 2019, n. 55, in materia di approvazione di varianti ai progetti di infrastrutture strategiche, sono apportate le seguenti modificazioni: \n a) le parole: \"dal 2019 al 2023\" sono sostituite dalle seguenti: \"dal 2019 al 2024\"; \n b) dopo le parole: \"Comitato interministeriale per la programmazione economica\" sono inserite le seguenti: \"e lo sviluppo sostenibile\" e la parola: \"CIPE\", ovunque ricorre, \u00e8 sostituita dalla seguente: \"CIPESS\"\u00bb; \n dopo il comma 10 sono aggiunti i seguenti: \n \u00ab10-bis. All'articolo 9, comma 2, del decreto-legge 30 dicembre 2016, n. 244, convertito, con modificazioni, dalla legge 27 febbraio 2017, n. 19, in materia di attivit\u00e0 di salvamento acquatico, le parole: \"31 marzo 2024\", ovunque ricorrono, sono sostituite dalle seguenti: \"30 giugno 2024\". \n 10-ter. Fino al 30 giugno 2024, in deroga all'articolo 122 del codice delle assicurazioni private, di cui al decreto legislativo 7 settembre 2005, n. 209, le macchine agricole indicate all'articolo 57 del codice della strada, di cui al decreto legislativo 30 aprile 1992, n. 285, sono soggette all'obbligo di assicurazione per la responsabilit\u00e0 civile verso i terzi solo se poste in circolazione su strade di uso pubblico o su aree a queste equiparate\u00bb. \n All'articolo 10: \n dopo il comma 1 \u00e8 aggiunto il seguente: \n \u00ab1-bis. Al fine di garantire la continuit\u00e0 dei contratti di apprendistato e di formazione e lavoro presso l'Agenzia industrie difesa, i contratti stipulati ai sensi dell'articolo 2-bis del decreto-legge 9 giugno 2021, n. 80, convertito, con modificazioni, dalla legge 6 agosto 2021, n. 113, sono prorogati per un ulteriore anno, ferma restando la durata massima di due anni. Agli oneri derivanti dal presente comma, pari a 1.280.000 euro per l'anno 2024 e a 256.000 euro per l'anno 2025, si provvede mediante corrispondente riduzione dello stanziamento del fondo speciale di parte corrente iscritto, ai fini del bilancio triennale 2024-2026, nell'ambito del programma \"Fondi di riserva e speciali\" della missione \"Fondi da ripartire\" dello stato di previsione del Ministero dell'economia e delle finanze per l'anno 2024, allo scopo parzialmente utilizzando l'accantonamento relativo al Ministero della difesa\u00bb. \n Dopo l'articolo 10 \u00e8 inserito il seguente: \n \u00abArt. 10-bis (Disposizioni concernenti la corresponsione dell'assegno sostitutivo dell'accompagnatore militare per l'anno 2024). - 1. All'articolo 1, comma 1, della legge 3 dicembre 2009, n. 184, le parole: \"per gli anni 2020, 2021 e 2022\" sono sostituite dalle seguenti: \"per l'anno 2024\" e le parole: \"nel 2020, 2021 e 2022\" sono sostituite dalle seguenti: \"nel 2024\". \n 2. Agli oneri derivanti dall'attuazione del comma 1, pari a euro 185.328 per l'anno 2024, si provvede mediante corrispondente riduzione dello stanziamento del fondo speciale di parte corrente iscritto, ai fini del bilancio triennale 2024-2026, nell'ambito del programma \"Fondi di riserva e speciali\" della missione \"Fondi da ripartire\" dello stato di previsione del Ministero dell'economia e delle finanze per l'anno 2024, allo scopo parzialmente utilizzando l'accantonamento relativo al Ministero della difesa\u00bb. \n All'articolo 11: \n dopo il comma 4 sono inseriti i seguenti: \n \u00ab4-bis. Le disposizioni dell'articolo 1, comma 381, della legge 29 dicembre 2022, n. 197, concernenti il tirocinio dei magistrati ordinari, si applicano anche per il tirocinio dei magistrati ordinari dichiarati idonei all'esito dei concorsi banditi fino all'anno 2023. \n 4-ter. Per l'attuazione delle disposizioni del comma 4-bis \u00e8 autorizzata la spesa di 3.392.802 euro per ciascuno degli anni 2026 e 2027 e di 668.616 euro per ciascuno degli anni 2028 e 2029, cui si provvede mediante riduzione, nella misura di 3.392.802 euro annui a decorrere dall'anno 2026, delle proiezioni dello stanziamento del fondo speciale di parte corrente iscritto, ai fini del bilancio triennale 2024-2026, nell'ambito del programma \"Fondi di riserva e speciali\" della missione \"Fondi da ripartire\" dello stato di previsione del Ministero dell'economia e delle finanze per l'anno 2024, allo scopo parzialmente utilizzando l'accantonamento relativo al Ministero della giustizia\u00bb; \n dopo il comma 5 sono inseriti i seguenti: \n \u00ab5-bis. All'articolo 4-ter, comma 1, del decreto-legge 10 maggio 2023, n. 51, convertito, con modificazioni, dalla legge 3 luglio 2023, n. 87, concernente la sospensione dell'efficacia di norme in materia di notificazioni eseguite dagli avvocati, le parole: \"fino al 31 dicembre 2023\" sono sostituite dalle seguenti: \"fino al 31 dicembre 2024\". \n 5-ter. All'articolo 38, comma 3, del decreto-legge 24 febbraio 2023, n. 13, convertito, con modificazioni, dalla legge 21 aprile 2023, n. 41, in materia di dichiarazioni sostitutive degli imprenditori ai fini dell'accesso alla composizione negoziata della crisi, le parole: \"fino al 31 dicembre 2023\" sono sostituite dalle seguenti: \"fino al 31 dicembre 2024\"\u00bb; \n il comma 6 \u00e8 sostituito dal seguente: \n \u00ab6. Per l'anno 2024, le elezioni dei consigli giudiziari e del consiglio direttivo della Corte di cassazione, di cui all'articolo 1, comma 1, del decreto legislativo 28 febbraio 2008, n. 35, sono differite dal mese di aprile al mese di dicembre. Fino all'insediamento dei nuovi organi eletti ai sensi del primo periodo restano in carica i consigli giudiziari e il consiglio direttivo della Corte di cassazione precedenti\u00bb; \n dopo il comma 6 sono inseriti i seguenti: \n \u00ab6-bis. All'articolo 4, comma 2, del decreto-legge 31 agosto 2016, n. 168, convertito, con modificazioni, dalla legge 25 ottobre 2016, n. 197, in materia di divieto di assegnazione del personale dell'amministrazione della giustizia ad altre amministrazioni, le parole: \"31 dicembre 2023\" sono sostituite dalle seguenti: \"31 dicembre 2024\". \n 6-ter. All'articolo 14, comma 12-ter, del decreto-legge 9 giugno 2021, n. 80, convertito, con modificazioni, dalla legge 6 agosto 2021, n. 113, in materia di personale del Ministero della giustizia, le parole: \"31 dicembre 2023\" sono sostituite dalle seguenti: \"31 dicembre 2024\". \n 6-quater. All'articolo 49, comma 1, della legge 31 dicembre 2012, n. 247, relativo alla disciplina transitoria dell'esame di Stato per l'abilitazione all'esercizio della professione di avvocato, le parole: \"undici anni\" sono sostituite dalle seguenti: \"dodici anni\". \n 6-quinquies. All'articolo 4-quater, comma 1, del decreto-legge 10 maggio 2023, n. 51, convertito, con modificazioni, dalla legge 3 luglio 2023, n. 87, relativo alla proroga della disciplina speciale dell'esame di Stato per l'abilitazione all'esercizio della professione di avvocato, le parole: \"alla sessione da indire per l'anno 2023\" sono sostituite dalle seguenti: \"alle sessioni da indire per gli anni 2023 e 2024\". \n 6-sexies. All'articolo 22, comma 4, della legge 31 dicembre 2012, n. 247, relativo all'iscrizione nell'albo speciale per il patrocinio davanti alle giurisdizioni superiori, le parole: \"undici anni\" sono sostituite dalle seguenti: \"dodici anni\"\u00bb; \n il comma 7 \u00e8 sostituito dal seguente: \n \u00ab7. All'articolo 94, comma 2, del decreto legislativo 10 ottobre 2022, n. 150, recante disposizioni transitorie in materia di giudizi di impugnazione, le parole: \"sino al quindicesimo giorno successivo alla scadenza del termine del 31 dicembre 2023, di cui ai commi 1 e 3 dell'articolo 87,\" sono sostituite dalle seguenti: \"sino al 30 giugno 2024\"\u00bb; \n al comma 9, le parole: \u00abde L'Aquila e Chieti\u00bb sono sostituite dalle seguenti: \u00abdell'Aquila e di Chieti\u00bb; \n al comma 10, dopo le parole: \u00abcon modificazioni\u00bb \u00e8 inserito il seguente segno d'interpunzione: \u00ab,\u00bb; \n dopo il comma 11 sono aggiunti i seguenti: \n \u00ab11-bis. Al fine di garantire l'aggiornamento delle procedure elettorali per l'elezione degli organi di cui agli articoli 3 e 16 della legge 3 febbraio 1963, n. 69, lo svolgimento delle prime elezioni dei suddetti organi successive alla data di entrata in vigore della legge di conversione del presente decreto \u00e8 rinviato per un periodo non superiore a sei mesi. \n 11-ter. Nelle more di una riforma complessiva dell'Ordine dei giornalisti, nelle prime elezioni del Consiglio dell'Ordine dei giornalisti successive alla data di entrata in vigore della legge di conversione del presente decreto il voto \u00e8 espresso da remoto con modalit\u00e0 telematiche o in presenza per mezzo di schede\u00bb. \n All'articolo 12: \n dopo il comma 2 \u00e8 inserito il seguente: \n \u00ab2-bis. Al comma 2-septies dell'articolo 6 del decreto-legge 17 maggio 2022, n. 50, convertito, con modificazioni, dalla legge 15 luglio 2022, n. 91, in materia di semplificazione delle procedure relative a progetti per la realizzazione di nuovi impianti fotovoltaici, le parole: \"per ventiquattro mesi decorrenti dalla data di entrata in vigore della legge di conversione del presente decreto,\" sono sostituite dalle seguenti: \"fino al 31 dicembre 2024\"\u00bb; \n al comma 5, le parole: \u00ab31 dicembre\u00bb sono sostituite dalle seguenti: \u00abal 31 dicembre\u00bb, le parole: \u00ab30 giugno 2024\u00bb sono sostituite dalle seguenti: \u00aballa data di entrata in vigore del decreto del Presidente della Repubblica di esecuzione del regolamento (UE) 2020/741 del Parlamento europeo e del Consiglio, del 25 maggio 2020, e comunque non oltre il 31 dicembre 2024\u00bb e sono aggiunte, in fine, le seguenti parole: \u00abe le parole: \"del regolamento (UE) 2020/741 del Parlamento europeo e del Consiglio, del 25 maggio 2020\" sono sostituite dalle seguenti: \"del medesimo regolamento (UE) 2020/741\"\u00bb; \n dopo il comma 6 sono aggiunti i seguenti: \n \u00ab6-bis. Al secondo periodo del comma 2 dell'articolo 18 del decreto-legge 29 dicembre 2022, n. 198, convertito, con modificazioni, dalla legge 24 febbraio 2023, n. 14, in materia di durata dell'incarico del Commissario straordinario per il risanamento delle baraccopoli di Messina, le parole: \"31 dicembre 2024\" sono sostituite dalle seguenti: \"31 dicembre 2025\". \n 6-ter. Al comma 4 dell'articolo 11-ter del decreto-legge 1\u00b0 aprile 2021, n. 44, convertito, con modificazioni, dalla legge 28 maggio 2021, n. 76, in materia di durata dell'incarico di sub-commissario per il risanamento delle baraccopoli di Messina, le parole: \"sino al 31 dicembre 2024\" sono sostituite dalle seguenti: \"sino al 31 dicembre 2025\". \n 6-quater. Agli oneri derivanti dai commi 6-bis e 6-ter, pari a euro 347.000 per l'anno 2025, si provvede mediante corrispondente riduzione del Fondo di cui all'articolo 1, comma 200, della legge 23 dicembre 2014, n. 190. \n 6-quinquies. All'articolo 1 della legge 30 dicembre 2021, n. 234, sono apportate le seguenti modificazioni: \n a) al comma 835, primo periodo, concernente il termine di operativit\u00e0 del Nucleo di ricerca e valutazione sulle condizioni che determinano il divieto di immissione di specie ittiche non autoctone, le parole: \"fino al 31 dicembre 2023\" sono sostituite dalle seguenti: \"fino al 30 settembre 2024\"; \n b) al comma 837-bis, concernente l'applicazione di disposizioni in materia di immissione di specie ittiche non autoctone, le parole: \"fino al 31 dicembre 2023\" sono sostituite dalle seguenti: \"fino al 31 marzo 2025\". \n 6-sexies. Al comma 115 dell'articolo 1 della legge 4 agosto 2017, n. 124, in materia di impianti di distribuzione dei carburanti, le parole: \"entro il 31 dicembre 2023\" sono sostituite dalle seguenti: \"entro il 31 dicembre 2024\". \n 6-septies. All'articolo 265, comma 2, del decreto legislativo 3 aprile 2006, n. 152, concernente il regime transitorio in materia di rifiuti prodotti dalle navi e di residui di carico, le parole: \"termine di centottanta giorni dall'entrata in vigore del presente decreto\" sono sostituite dalle seguenti: \"30 giugno 2024\". \n 6-octies. All'allegato 1, punto 2, primo periodo, del decreto legislativo 17 febbraio 2017, n. 42, in materia di aggiornamento professionale dei tecnici competenti in acustica, le parole: \"5 anni\" sono sostituite dalle seguenti: \"8 anni\"\u00bb. \n Dopo l'articolo 12 \u00e8 inserito il seguente: \n \u00abArt. 12-bis (Modifica all'articolo 40-ter del decreto-legge 21 giugno 2022, n. 73, convertito, con modificazioni, dalla legge 4 agosto 2022, n. 122, in materia di semplificazione degli adempimenti relativi ai recipienti a pressione). - 1. All'articolo 40-ter, comma 1, del decreto-legge 21 giugno 2022, n. 73, convertito, con modificazioni, dalla legge 4 agosto 2022, n. 122, dopo le parole: \"con capacit\u00e0 complessiva superiore a 13 metri cubi\" sono inserite le seguenti: \"si applica fino al 31 dicembre 2024 e\"\u00bb. \n All'articolo 13: \n al comma 1, capoverso 1-quater, primo periodo, le parole: \u00abaziende agricole\u00bb sono sostituite dalle seguenti: \u00abimprese agricole nonch\u00e9 a quelle della pesca e dell'acquacoltura\"\u00bb; \n al comma 3: \n all'alinea, le parole: \u00abdi conversione\u00bb sono soppresse; \n alla lettera a) \u00e8 premessa la seguente: \n \u00ab0a) alla lettera a), le parole: \"31 dicembre 2022\" sono sostituite dalle seguenti: \"31 dicembre 2024\"\u00bb; \n dopo il comma 3 sono aggiunti i seguenti: \n \u00ab3-bis. All'articolo 1, comma 44, della legge 11 dicembre 2016, n. 232, \u00e8 aggiunto, in fine, il seguente periodo: \"Per gli anni 2024 e 2025 i redditi dominicali e agrari dei coltivatori diretti e degli imprenditori agricoli professionali di cui al predetto articolo 1 del decreto legislativo n. 99 del 2004 iscritti nella previdenza agricola, diversi dalle societ\u00e0 che hanno esercitato l'opzione di cui all'articolo 1, comma 1093, della legge 27 dicembre 2006, n. 296, concorrono, considerati congiuntamente, alla formazione del reddito complessivo nelle seguenti percentuali: \n a) fino a 10.000 euro, 0 per cento; \n b) oltre 10.000 euro e fino a 15.000 euro, 50 per cento; \n c) oltre 15.000 euro, 100 per cento\". \n 3-ter. Il fondo di cui all'articolo 62, comma 1, del decreto legislativo 27 dicembre 2023, n. 209, \u00e8 incrementato di 89,8 milioni di euro per l'anno 2027. \n 3-quater. Agli oneri derivanti dal comma 3-bis, valutati in 220,1 milioni di euro per l'anno 2025 e in 130,3 milioni di euro per l'anno 2026, nonch\u00e9 dal comma 3-ter, pari a 89,8 milioni di euro per l'anno 2027, si provvede: \n a) quanto a 220,1 milioni di euro per l'anno 2025 e a 130,3 milioni di euro per l'anno 2026, mediante corrispondente riduzione del fondo di cui all'articolo 62, comma 1, del decreto legislativo 27 dicembre 2023, n. 209; \n b) quanto a 89,8 milioni di euro per l'anno 2027, mediante utilizzo delle maggiori entrate derivanti dal comma 3-bis. \n 3-quinquies. Al fine di assicurare il raggiungimento degli obiettivi fissati dal Programma nazionale triennale della pesca e dell'acquacoltura 2022-2024, di cui al decreto del Ministero delle politiche agricole alimentari e forestali n. 677287 del 24 dicembre 2021, pubblicato per comunicato nella Gazzetta Ufficiale n. 32 dell'8 febbraio 2022, quale unico strumento programmatico nazionale del settore delle produzioni acquatiche nell'ambito della politica agroalimentare italiana, necessario al raggiungimento di quanto previsto dalla politica comune della pesca dell'Unione europea in materia di conservazione della biodiversit\u00e0 e di sostenibilit\u00e0 ambientale, sociale ed economica delle attivit\u00e0 produttive, il termine fissato per l'attuazione delle azioni previste dai Programmi dell'anno 2023 \u00e8 prorogato al 31 dicembre 2024. Le risorse destinate all'attuazione del Programma nazionale di cui al primo periodo sono incrementate di 4 milioni di euro per l'anno 2024. \n 3-sexies. Con uno o pi\u00f9 provvedimenti direttoriali del Ministero dell'agricoltura, della sovranit\u00e0 alimentare e delle foreste, da emanare entro il 31 marzo 2024, sono definiti i criteri e le modalit\u00e0 di attuazione del comma 3-quinquies. \n 3-septies. Agli oneri derivanti dal comma 3-quinquies, pari a 4 milioni di euro per l'anno 2024, si provvede mediante corrispondente riduzione dello stanziamento del fondo speciale di parte corrente iscritto, ai fini del bilancio triennale 2024-2026, nell'ambito del programma \"Fondi di riserva e speciali\" della missione \"Fondi da ripartire\" dello stato di previsione del Ministero dell'economia e delle finanze per l'anno 2024, allo scopo parzialmente utilizzando l'accantonamento relativo al Ministero dell'agricoltura, della sovranit\u00e0 alimentare e delle foreste\u00bb. \n All'articolo 14: \n dopo il comma 2 sono aggiunti i seguenti: \n \u00ab2-bis. Il comma 6-quater dell'articolo 25 del decreto legislativo 28 febbraio 2021, n. 36, in materia di comunicazioni ai centri per l'impiego relative a lavoratori sportivi, \u00e8 sostituito dal seguente: \n \"6-quater. In sede di prima applicazione, relativamente ai soggetti di cui al comma 6-bis, le comunicazioni di cui al comma 6-ter, con esclusivo riferimento a quelle relative al periodo luglio-dicembre 2023, possono essere effettuate, senza incorrere in alcuna sanzione, entro il 31 marzo 2024\". \n 2-ter. All'articolo 35, comma 3, secondo periodo, del decreto legislativo 28 febbraio 2021, n. 36, in materia di regime previdenziale di figure professionali sportive, le parole: \"entro sei mesi dall'entrata in vigore del presente decreto\" sono sostituite dalle seguenti: \"entro il 30 giugno 2024\". \n 2-quater. Sulle somme di cui all'articolo 36, comma 6-quater, del decreto legislativo 28 febbraio 2021, n. 36, versate agli atleti partecipanti a manifestazioni sportive dilettantistiche dalla data di entrata in vigore della legge di conversione del presente decreto al 31 dicembre 2024, non si applicano le ritenute alla fonte previste dall'articolo 30, secondo comma, del decreto del Presidente della Repubblica 29 settembre 1973, n. 600, se l'ammontare complessivo delle somme attribuite nel suddetto periodo dal sostituto d'imposta al medesimo soggetto non supera l'importo di 300 euro; se l'ammontare \u00e8 superiore a tale importo, le somme sono assoggettate interamente alla ritenuta alla fonte. \n 2-quinquies. Agli oneri derivanti dal comma 2-quater, valutati in 1.380.000 euro per l'anno 2024, si provvede mediante corrispondente versamento all'entrata del bilancio dello Stato da parte della Presidenza del Consiglio dei ministri a valere sulle risorse affluite sul suo bilancio autonomo per effetto dell'articolo 10, comma 3, del decreto-legge 25 maggio 2021, n. 73, convertito, con modificazioni, dalla legge 23 luglio 2021, n. 106. Alla compensazione degli effetti finanziari in termini di fabbisogno e di indebitamento netto, pari a 1.380.000 euro per l'anno 2024, si provvede mediante corrispondente riduzione del Fondo per la compensazione degli effetti finanziari non previsti a legislazione vigente conseguenti all'attualizzazione di contributi pluriennali, di cui all'articolo 6, comma 2, del decreto-legge 7 ottobre 2008, n. 154, convertito, con modificazioni, dalla legge 4 dicembre 2008, n. 189\u00bb. \n All'articolo 16: \n al comma 1, le parole: \u00abnegli anni 2018-2022\u00bb sono sostituite dalle seguenti: \u00ab, negli anni 2018-2022,\u00bb e le parole: \u00abdel 2017, \u00e8 ripartito\u00bb sono sostituite dalle seguenti: \u00abdel 2017 \u00e8 ripartito\u00bb;  ai commi 3 e 4, le parole: \u00abMinistero per gli affari esteri e la cooperazione internazionale\u00bb sono sostituite dalle seguenti: \u00abMinistero degli affari esteri e della cooperazione internazionale\u00bb;  dopo il comma 4 \u00e8 inserito il seguente: \n \u00ab4-bis. All'articolo 1, comma 394, della legge 27 dicembre 2019, n. 160, concernente il differimento dei termini per la riduzione e l'abolizione dei contributi diretti alle imprese editrici di quotidiani e periodici, le parole: \"settantadue mesi\" sono sostituite dalle seguenti: \"novantasei mesi\"\u00bb. \n All'articolo 17: \n al comma 1, le parole: \u00abFondo nazionale complementare\u00bb sono sostituite dalle seguenti: \u00abFondo complementare\u00bb; \n dopo il comma 1 \u00e8 aggiunto il seguente: \n \u00ab1-bis. Per le medesime finalit\u00e0 di cui al comma 1 del presente articolo e per garantire la pi\u00f9 ampia partecipazione dei settori imprenditoriali delle aree colpite dai terremoti del 2009 e del 2016, in considerazione della complessit\u00e0 territoriale risultante dall'accorpamento di cinque circoscrizioni territoriali preesistenti, la disposizione transitoria di cui all'articolo 4, comma 4, primo periodo, del decreto legislativo 25 novembre 2016, n. 219, in materia di determinazione del numero dei componenti dei consigli delle camere di commercio, industria, artigianato e agricoltura istituite a seguito di accorpamento ai sensi della legge 29 dicembre 1993, n. 580, si applica agli organi della camera di commercio, industria, artigianato e agricoltura delle Marche per due mandati successivi a quello in corso alla data di entrata in vigore della legge di conversione del presente decreto; per la stessa durata la giunta della medesima camera di commercio \u00e8 composta dal presidente e da un numero di membri pari a nove. Resta fermo il limite complessivo di spesa di cui all'articolo 1, comma 25-ter, del decreto-legge 30 dicembre 2021, n. 228, convertito, con modificazioni, dalla legge 25 febbraio 2022, n. 15. Nella procedura in corso per il rinnovo degli organi della camera di commercio, industria, artigianato e agricoltura delle Marche, il termine di cui all'articolo 38, comma 1, della legge 12 dicembre 2002, n. 273, \u00e8 prorogato di ulteriori novanta giorni. L'articolo 12 della citata legge n. 580 del 1993 si interpreta nel senso che la designazione dei componenti dei consigli delle camere di commercio, industria, artigianato e agricoltura \u00e8 effettuata dalle organizzazioni rappresentative delle imprese e dalle organizzazioni sindacali dei lavoratori costituite a livello provinciale o pluriprovinciale ovvero, in mancanza, da quelle costituite a livello regionale, ove presenti, o a livello nazionale, con riferimento esclusivo, in ogni caso, alla rappresentativit\u00e0 delle medesime organizzazioni nell'ambito della circoscrizione territoriale di competenza della camera di commercio interessata\u00bb. \n Dopo l'articolo 17 sono inseriti i seguenti: \n \u00abArt. 17-bis (Disposizioni relative agli eventi sismici dell'area etnea). - 1. Il termine di scadenza dello stato di emergenza conseguente all'evento sismico del 26 dicembre 2018, di cui all'articolo 57, comma 8, del decreto-legge 14 agosto 2020, n. 104, convertito, con modificazioni, dalla legge 13 ottobre 2020, n. 126, \u00e8 ulteriormente differito, senza soluzione di continuit\u00e0, al 31 dicembre 2024. Alle conseguenti attivit\u00e0 si fa fronte a valere sulle risorse gi\u00e0 stanziate per l'emergenza, che sono integrate nel limite di ulteriori 1,7 milioni di euro per l'anno 2024, da assegnare con deliberazione del Consiglio dei ministri adottata ai sensi dell'articolo 24, comma 2, del codice della protezione civile, di cui al decreto legislativo 2 gennaio 2018, n. 1, a valere sulle risorse del Fondo per le emergenze nazionali di cui all'articolo 44 del medesimo codice. \n Art. 17-ter (Proroga delle agevolazioni per la zona franca urbana Sisma Centro Italia). - 1. Al fine di sostenere la ripresa economica e sociale nei territori compresi nella zona franca urbana istituita dall'articolo 46 del decreto-legge 24 aprile 2017, n. 50, convertito, con modificazioni, dalla legge 21 giugno 2017, n. 96, le esenzioni di cui al comma 2 del medesimo articolo 46 sono concesse per l'anno 2024. \n 2. Le esenzioni di cui al comma 1 sono concesse ai sensi del pertinente regolamento dell'Unione europea relativo all'applicazione degli articoli 107 e 108 del Trattato sul funzionamento dell'Unione europea agli aiuti di importanza minore (\"de minimis\") applicabile in funzione del settore dell'attivit\u00e0 prevalente svolta dal soggetto beneficiario. \n 3. All'intervento di cui al comma 1 si applicano, in quanto compatibili, le disposizioni di cui al decreto del Ministro dello sviluppo economico 10 aprile 2013, pubblicato nella Gazzetta Ufficiale n. 161 dell'11 luglio 2013, recante le condizioni, i limiti, le modalit\u00e0 e i termini di decorrenza delle agevolazioni concesse ai sensi dell'articolo 37 del decreto-legge 18 ottobre 2012, n. 179, convertito, con modificazioni, dalla legge 17 dicembre 2012, n. 221. \n 4. Per l'attuazione di quanto previsto dal comma 1 sono utilizzate le risorse, nel limite di 11,7 milioni di euro, derivanti da economie e rivenienze dei bandi gi\u00e0 emanati dal Ministero delle imprese e del made in Italy per la zona franca urbana di cui al medesimo comma 1, come quantificate con apposito atto ricognitivo del medesimo Ministero. L'importo delle risorse determinato ai sensi del primo periodo costituisce limite massimo di spesa. Alla compensazione degli effetti finanziari in termini di fabbisogno e di indebitamento netto derivanti dal presente comma, pari a 11,7 milioni di euro per l'anno 2024, si provvede mediante corrispondente riduzione del Fondo per la compensazione degli effetti finanziari non previsti a legislazione vigente conseguenti all'attualizzazione di contributi pluriennali, di cui all'articolo 6, comma 2, del decreto-legge 7 ottobre 2008, n. 154, convertito, con modificazioni, dalla legge 4 dicembre 2008, n. 189\u00bb. \n All'articolo 18: \n al comma 1: \n alla lettera a), numero 1), le parole: \u00abdenominato \"Previdenza Italia\"\u00bb sono sostituite dalle seguenti: \u00ab(Comitato Previdenza Italia)\u00bb; \n alla lettera b), capoverso 4-bis, primo periodo, dopo le parole: \u00abdal Ministero del lavoro e delle politiche sociali\u00bb \u00e8 inserito il seguente segno d'interpunzione: \u00ab,\u00bb; \n alla lettera d), capoverso 5-bis, secondo periodo, la parola: \u00abstabilite\u00bb \u00e8 sostituita dalla seguente: \u00abstabiliti\u00bb e le parole: \u00abda trasferire, nonch\u00e9 \u00bb sono sostituite dalle seguenti: \u00ab da trasferire nonch\u00e9\u00bb; \n al comma 2: \n al primo periodo, le parole: \u00abcome modificato dal comma 1, lettera c)\u00bb sono sostituite dalle seguenti: \u00ab, come modificato dal comma 1, lettera c), del presente articolo\u00bb; \n al secondo periodo, le parole: \u00abcome introdotto dal comma 1, lettera d)\u00bb sono sostituite dalle seguenti: \u00abintrodotto dal comma 1, lettera d), del presente articolo\u00bb; \n al comma 3, le parole: \u00ablegge del\u00bb sono sostituite dalla seguente: \u00ablegge\u00bb; \n dopo il comma 4 sono aggiunti i seguenti: \n \u00ab4-bis. All'articolo 19, comma 1, lettera b), del decreto legislativo 15 giugno 2015, n. 81, in materia di durata del contratto di lavoro subordinato a tempo determinato, le parole: \"30 aprile 2024\" sono sostituite dalle seguenti: \"31 dicembre 2024\". \n 4-ter. All'articolo 28, comma 1, primo periodo, del decreto-legge 4 maggio 2023, n. 48, convertito, con modificazioni, dalla legge 3 luglio 2023, n. 85, in materia di incentivi per il lavoro delle persone con disabilit\u00e0, le parole: \"1\u00b0 agosto 2022\" sono sostituite dalle seguenti: \"1\u00b0 agosto 2020\". \n 4-quater. Il contributo di cui all'articolo 28, comma 1, del decreto-legge 4 maggio 2023, n. 48, convertito, con modificazioni, dalla legge 3 luglio 2023, n. 85, come modificato dal comma 4-ter del presente articolo, nel limite delle risorse disponibili nel fondo di cui al medesimo comma 1, pu\u00f2 essere riconosciuto per i contratti a tempo indeterminato stipulati fino al 30 settembre 2024. \n 4-quinquies. Alla compensazione degli effetti finanziari in termini di fabbisogno e di indebitamento netto derivanti dal comma 4-quater, pari a 1.260.000 euro per l'anno 2024, si provvede mediante corrispondente riduzione del Fondo per la compensazione degli effetti finanziari non previsti a legislazione vigente conseguenti all'attualizzazione di contributi pluriennali, di cui all'articolo 6, comma 2, del decreto-legge 7 ottobre 2008, n. 154, convertito, con modificazioni, dalla legge 4 dicembre 2008, n. 189\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-28&atto.codiceRedazionale=24G00033&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:41:21.830203"}
{"text": "\nLa Camera dei deputati ed il Senato della Repubblica hanno approvato;\nIL PRESIDENTE DELLA REPUBBLICA\nPromulga\n la seguente legge:\nArt. 1\n\n\n1. \u00c8 convertito in legge il decreto-legge 29 dicembre 2023, n. 212, recante misure urgenti relative alle agevolazioni fiscali di cui agli articoli 119, 119-ter e 121 del decreto-legge 19 maggio 2020, n. 34, convertito, con modificazioni, dalla legge 17 luglio 2020, n. 77. \n\n\n\n2. La presente legge entra in vigore il giorno successivo a quello della sua pubblicazione nella Gazzetta Ufficiale. \n\n\n\nLa presente legge, munita del sigillo dello Stato, sar\u00e0 inserita nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarla e di farla osservare come legge dello Stato. \n Data a Roma, add\u00ec 22 febbraio 2024 \nMATTARELLA\nMeloni, Presidente del Consiglio dei ministri\nGiorgetti, Ministro dell'economia e delle finanze\nVisto, il Guardasigilli: Nordio\n Avvertenza: \n Il decreto-legge 29 dicembre 2023, n. 212, \u00e8 stato pubblicato nella Gazzetta Ufficiale - Serie generale - n. 302 del 29 dicembre 2023. \n In questa stessa Gazzetta Ufficiale, alla pag. 14, \u00e8 ripubblicato il testo del decreto-legge 29 dicembre 2023, n. 212, corredato delle relative note, ai sensi dell'art. 8, comma 3, del regolamento di esecuzione del testo unico delle disposizioni sulla promulgazione delle leggi, sulla emanazione dei decreti del Presidente della Repubblica e sulle pubblicazioni ufficiali della Repubblica italiana, approvato con decreto del Presidente della Repubblica 14 marzo 1986, n. 217. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-27&atto.codiceRedazionale=24G00030&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:41:22.795296"}
{"text": "\nLa Camera dei deputati ed il Senato della Repubblica hanno approvato;\nIL PRESIDENTE DELLA REPUBBLICA\nPromulga\n la seguente legge:\nArt. 1\n\n\n\n\n1. Alla legge 30 marzo 2004, n. 92, sono apportate le seguenti modificazioni: \n\na) all'articolo 1: \n 1) dopo il comma 2 sono inseriti i seguenti: \n \u00ab2-bis. Il Ministero dell'universit\u00e0 e della ricerca indice, con cadenza annuale, un concorso nazionale in occasione del \"Giorno del ricordo\" di cui al comma 1, in collaborazione con le universit\u00e0 italiane e le istituzioni dell'alta formazione artistica, musicale e coreutica (AFAM). Il concorso \u00e8 rivolto ai laureandi sia del corso triennale che di quello magistrale delle facolt\u00e0 di architettura, design, beni culturali, ingegneria e discipline delle arti, della musica e dello spettacolo (DAMS), nonch\u00e9 dei corsi di primo e di secondo livello presso le istituzioni dell'AFAM e ai dottorandi afferenti alle Scuole di dottorato di ricerca in materie affini ed \u00e8 finalizzato a premiare il progetto pi\u00f9 meritevole per la realizzazione di un'installazione temporanea, opera d'arte in qualsiasi forma espressiva, da esporre per la durata di un anno in occasione del Giorno del ricordo in un capoluogo di regione, differente ogni anno. A tal fine \u00e8 autorizzata la spesa di 200.000 euro annui a decorrere dall'anno 2024. \n 2-ter. Con decreto del Ministro dell'universit\u00e0 e della ricerca, di concerto con il Ministro dell'economia e delle finanze e con il Ministro della cultura, da adottare entro sessanta giorni dalla data di entrata in vigore della presente disposizione, si provvede alla costituzione di un comitato tecnico-scientifico con la partecipazione di rappresentanti della Federazione delle associazioni degli esuli istriani, fiumani e dalmati nonch\u00e9 delle universit\u00e0 e delle istituzioni dell'AFAM, che si avvale della consulenza a titolo gratuito di storici dell'arte, per l'elaborazione del bando di concorso e per l'individuazione dei criteri di valutazione delle opere di cui al comma 2-bis, dell'eventuale premialit\u00e0 da riconoscere, nonch\u00e9 della citt\u00e0 che annualmente ospita l'installazione artistica, nel limite della spesa autorizzata ai sensi del medesimo comma 2-bis. Per la partecipazione al comitato tecnico-scientifico non spettano compensi, gettoni di presenza, rimborsi di spese o altri emolumenti comunque denominati. \n 2-quater. Agli oneri derivanti dal comma 2-bis, pari a 200.000 euro annui a decorrere dall'anno 2024, si provvede mediante corrispondente riduzione dello stanziamento del fondo speciale di parte corrente iscritto, ai fini del bilancio triennale 2024-2026, nell'ambito del programma \"Fondi di riserva e speciali\" della missione \"Fondi da ripartire\" dello stato di previsione del Ministero dell'economia e delle finanze per l'anno 2024, allo scopo parzialmente utilizzando l'accantonamento relativo al Ministero dell'universit\u00e0 e della ricerca\u00bb; \n 2) al comma 4, le parole: \u00abdel presente articolo\u00bb sono sostituite dalle seguenti: \u00abdei commi 1, 2 e 3\u00bb; \n\nb) dopo l'articolo 2 sono inseriti i seguenti: \n \u00abArt. 2-bis. - 1. Nello stato di previsione del Ministero dell'istruzione e del merito \u00e8 istituito un fondo, con una dotazione di 1 milione di euro per ciascuno degli anni 2024, 2025 e 2026, per promuovere e incentivare, nel rispetto dell'autonomia scolastica, i \"Viaggi del ricordo nei luoghi delle foibe e dell'esodo giuliano-dalmata e nelle terre di origine degli esuli\" per gli studenti delle scuole secondarie, al fine di far maturare la coscienza civica delle nuove generazioni, nonch\u00e9 di favorire il dialogo interculturale rispetto alle grandi sofferenze patite dalle popolazioni dell'Istria, di Fiume e della Dalmazia a causa della Seconda guerra mondiale, durante e dopo il passaggio di quelle terre alla Repubblica socialista federale di Jugoslavia. Al fine di garantire la piena comprensione delle vicende del confine orientale italiano, i Viaggi del ricordo sono organizzati a seguito di percorsi formativi rivolti ai docenti delle scuole secondarie di primo e di secondo grado del sistema nazionale di istruzione e formazione secondo le linee guida del Ministero dell'istruzione e del merito per la didattica della frontiera adriatica. \n 2. Il Ministro dell'istruzione e del merito, con proprio decreto da adottare entro sessanta giorni dalla data di entrata in vigore della presente disposizione, previa consultazione del comitato tecnico-scientifico, istituito con decreto del Ministro dell'istruzione e del merito, al quale partecipano rappresentanti della Federazione delle associazioni degli esuli istriani, fiumani e dalmati, definisce le modalit\u00e0 di utilizzo delle risorse di cui al comma 1, stabilendo al contempo la tipologia di spese finanziabili.\nPer la partecipazione al comitato tecnico-scientifico non spettano compensi, gettoni di presenza, rimborsi di spese o altri emolumenti comunque denominati. \n 3. All'onere derivante dall'attuazione del comma 1, pari a 1 milione di euro per ciascuno degli anni 2024, 2025 e 2026, si provvede mediante corrispondente riduzione del fondo per il finanziamento di esigenze indifferibili di cui all'articolo 1, comma 199, della legge 23 dicembre 2014, n. 190. \n 4. Il Ministro dell'economia e delle finanze \u00e8 autorizzato ad apportare, con proprio decreto, le occorrenti variazioni di bilancio. \n Art. 2-ter. - 1. \u00c8 concesso un finanziamento di 300.000 euro per ciascuno degli anni 2024, 2025 e 2026, di cui 75.000 euro annui a ciascuno dei seguenti beneficiari: la Lega nazionale di Trieste per la gestione del Sacrario del monumento nazionale della Foiba di Basovizza; l'Unione degli istriani di Trieste per la gestione del \"Museo di carattere nazionale C.R.P. (Centro di raccolta profughi)\" di Padriciano a Trieste; l'Istituto regionale per la cultura istriano-fiumano-dalmata (IRCI) per la gestione del Museo delle masserizie dell'esodo \"Magazzino 18\" del Porto vecchio di Trieste; la Federazione delle associazioni degli esuli istriani, fiumani e dalmati per attivit\u00e0 di formazione svolte d'intesa con il Ministero dell'istruzione e del merito. \n 2. All'onere derivante dall'attuazione del comma 1, pari a 300.000 euro per ciascuno degli anni 2024, 2025 e 2026, si provvede mediante corrispondente riduzione dello stanziamento del fondo speciale di parte corrente iscritto, ai fini del bilancio triennale 2024-2026, nell'ambito del programma \"Fondi di riserva e speciali\" della missione \"Fondi da ripartire\" dello stato di previsione del Ministero dell'economia e delle finanze per l'anno 2024, allo scopo parzialmente utilizzando l'accantonamento relativo al medesimo Ministero\u00bb; \n\nc) all'articolo 3, dopo il comma 3 \u00e8 aggiunto il seguente: \n \u00ab3-bis. In mancanza di parenti in vita o di un esplicito interesse da parte degli stessi, la domanda di cui al comma 1 pu\u00f2 essere presentata altres\u00ec dal sindaco del comune di nascita degli infoibati o degli scomparsi di cui ai commi 1 e 2. Qualora il comune di nascita non rientri pi\u00f9 nel territorio dello Stato italiano, il riconoscimento pu\u00f2 essere richiesto dalle associazioni storiche e riconosciute degli esuli istriani, fiumani e dalmati e dalla Lega nazionale di Trieste\u00bb. \n\n\n\n\nLa presente legge, munita del sigillo dello Stato, sar\u00e0 inserita nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarla e di farla osservare come legge dello Stato. \n Data a Roma, add\u00ec 21 febbraio 2024 \nMATTARELLA\nMeloni, Presidente del Consiglio dei ministri\nVisto, il Guardasigilli: Nordio\n N O T E \n\n Avvertenza: \n Il testo delle note qui pubblicato \u00e8 stato redatto ai sensi dell'art. 10, comma 2, del testo unico delle disposizioni sulla promulgazione delle leggi e sull'emanazione dei decreti del Presidente della Repubblica e sulle pubblicazioni ufficiali della Repubblica italiana approvato con D.P.R. 28 dicembre 1985, n. 1092, al solo fine di facilitare la lettura delle disposizioni di legge modificate. Restano invariati il valore e l'efficacia degli atti legislativi qui trascritti. \n\n Note all'art. 1: \n - Si riporta il testo degli articoli 1 e 3 della legge 30 marzo 2004, n. 92, recante \u00abIstituzione del \"Giorno del ricordo\" in memoria delle vittime delle foibe, dell'esodo giuliano-dalmata, delle vicende del confine orientale e concessione di un riconoscimento ai congiunti degli infoibati\u00bb, pubblicata nella Gazzetta Ufficiale 13 aprile 2004, n. 86, come modificato dalla presente legge: \n \u00abArt. 1. 1. La Repubblica riconosce il 10 febbraio quale \"Giorno del ricordo\" al fine di conservare e rinnovare la memoria della tragedia degli italiani e di tutte le vittime delle foibe, dell'esodo dalle loro terre degli istriani, fiumani e dalmati nel secondo dopoguerra e della pi\u00f9 complessa vicenda del confine orientale. \n 2. Nella giornata di cui al comma 1 sono previste iniziative per diffondere la conoscenza dei tragici eventi presso i giovani delle scuole di ogni ordine e grado. \u00c8 altres\u00ec favorita, da parte di istituzioni ed enti, la realizzazione di studi, convegni, incontri e dibattiti in modo da conservare la memoria di quelle vicende. Tali iniziative sono, inoltre, volte a valorizzare il patrimonio culturale, storico, letterario e artistico degli italiani dell'Istria, di Fiume e delle coste dalmate, in particolare ponendo in rilievo il contributo degli stessi, negli anni trascorsi e negli anni presenti, allo sviluppo sociale e culturale del territorio della costa nord-orientale adriatica ed altres\u00ec a preservare le tradizioni delle comunit\u00e0 istriano-dalmate residenti nel territorio nazionale e all'estero. \n 2-bis. Il Ministero dell'universit\u00e0 e della ricerca indice, con cadenza annuale, un concorso nazionale in occasione del \"Giorno del ricordo\" di cui al comma 1, in collaborazione con le universit\u00e0 italiane e le istituzioni dell'alta formazione artistica, musicale e coreutica (AFAM). Il concorso \u00e8 rivolto ai laureandi sia del corso triennale che di quello magistrale delle facolt\u00e0 di architettura, design, beni culturali, ingegneria e discipline delle arti, della musica e dello spettacolo (DAMS), nonch\u00e9 dei corsi di primo e di secondo livello presso le istituzioni dell'AFAM e ai dottorandi afferenti alle Scuole di dottorato di ricerca in materie affini ed \u00e8 finalizzato a premiare il progetto pi\u00f9 meritevole per la realizzazione di un'installazione temporanea, opera d'arte in qualsiasi forma espressiva, da esporre per la durata di un anno in occasione del Giorno del ricordo in un capoluogo di regione, differente ogni anno. A tal fine \u00e8 autorizzata la spesa di 200.000 euro annui a decorrere dall'anno 2024. \n 2-ter. Con decreto del Ministro dell'universit\u00e0 e della ricerca, di concerto con il Ministro dell'economia e delle finanze e con il Ministro della cultura, da adottare entro sessanta giorni dalla data di entrata in vigore della presente disposizione, si provvede alla costituzione di un comitato tecnico-scientifico con la partecipazione di rappresentanti della Federazione delle associazioni degli esuli istriani, fiumani e dalmati nonch\u00e9 delle universit\u00e0 e delle istituzioni dell'AFAM, che si avvale della consulenza a titolo gratuito di storici dell'arte, per l'elaborazione del bando di concorso e per l'individuazione dei criteri di valutazione delle opere di cui al comma 2-bis, dell'eventuale premialit\u00e0 da riconoscere, nonch\u00e9 della citt\u00e0 che annualmente ospita l'installazione artistica, nel limite della spesa autorizzata ai sensi del medesimo comma 2-bis. Per la partecipazione al comitato tecnico-scientifico non spettano compensi, gettoni di presenza, rimborsi di spese o altri emolumenti comunque denominati. \n 2-quater. Agli oneri derivanti dal comma 2-bis, pari a 200.000 euro annui a decorrere dall'anno 2024, si provvede mediante corrispondente riduzione dello stanziamento del fondo speciale di parte corrente iscritto, ai fini del bilancio triennale 2024-2026, nell'ambito del programma \"Fondi di riserva e speciali\" della missione \"Fondi da ripartire\" dello stato di previsione del Ministero dell'economia e delle finanze per l'anno 2024, allo scopo parzialmente utilizzando l'accantonamento relativo al Ministero dell'universit\u00e0 e della ricerca. \n 3. Il \"Giorno del ricordo\" di cui al comma 1 \u00e8 considerato solennit\u00e0 civile ai sensi dell'articolo 3 della legge 27 maggio 1949, n. 260. Esso non determina riduzioni dell'orario di lavoro degli uffici pubblici n\u00e9, qualora cada in giorni feriali, costituisce giorno di vacanza o comporta riduzione di orario per le scuole di ogni ordine e grado, ai sensi degli articoli 2 e 3 della legge 5 marzo 1977, n. 54. \n 4. Dall'attuazione dei commi 1, 2 e 3 non devono derivare nuovi o maggiori oneri per la finanza pubblica.\". \n \"Art. 3. 1. Al coniuge superstite, ai figli, ai nipoti e, in loro mancanza, ai congiunti fino al sesto grado di coloro che, dall'8 settembre 1943 al 10 febbraio 1947 in Istria, in Dalmazia o nelle province dell'attuale confine orientale, sono stati soppressi e infoibati, nonch\u00e9 ai soggetti di cui al comma 2, \u00e8 concessa, a domanda e a titolo onorifico senza assegni, una apposita insegna metallica con relativo diploma nei limiti dell'autorizzazione di spesa di cui all'articolo 7, comma 1. \n 2. Agli infoibati sono assimilati, a tutti gli effetti, gli scomparsi e quanti, nello stesso periodo e nelle stesse zone, sono stati soppressi mediante annegamento, fucilazione, massacro, attentato, in qualsiasi modo perpetrati. Il riconoscimento pu\u00f2 essere concesso anche ai congiunti dei cittadini italiani che persero la vita dopo il 10 febbraio 1947, ed entro l'anno 1950, qualora la morte sia sopravvenuta in conseguenza di torture, deportazione e prigionia, escludendo quelli che sono morti in combattimento. \n 3. Sono esclusi dal riconoscimento coloro che sono stati soppressi nei modi e nelle zone di cui ai commi 1 e 2 mentre facevano volontariamente parte di formazioni non a servizio dell'Italia. \n 3-bis. In mancanza di parenti in vita o di un esplicito interesse da parte degli stessi, la domanda di cui al comma 1 pu\u00f2 essere presentata altres\u00ec dal sindaco del comune di nascita degli infoibati o degli scomparsi di cui ai commi 1 e 2. Qualora il comune di nascita non rientri pi\u00f9 nel territorio dello Stato italiano, il riconoscimento pu\u00f2 essere richiesto dalle associazioni storiche e riconosciute degli esuli istriani, fiumani e dalmati e dalla Lega nazionale di Trieste.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-26&atto.codiceRedazionale=24G00029&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:41:33.948593"}
{"text": "\nLa Camera dei deputati ed il Senato della Repubblica hanno approvato;\nIL PRESIDENTE DELLA REPUBBLICA\nPromulga\n la seguente legge:\nArt. 1\nDelega al Governo per l'attuazione e il recepimento degli atti normativi dell'Unione europea\n\n\n1. Il Governo \u00e8 delegato ad adottare, secondo i termini, le procedure e i principi e criteri direttivi di cui agli articoli 31 e 32 della legge 24 dicembre 2012, n. 234, nonch\u00e9 quelli specifici stabiliti dalla presente legge, i decreti legislativi per l'attuazione e il recepimento degli atti dell'Unione europea di cui agli articoli da 3 a 19 della presente legge e all'annesso allegato A. \n\n\n\n2. Gli schemi dei decreti legislativi di cui al comma 1 sono trasmessi, dopo l'acquisizione degli altri pareri previsti dalla legge, alla Camera dei deputati e al Senato della Repubblica affinch\u00e8 su di essi sia espresso il parere dei competenti organi parlamentari. \n\n\n\n3. Fermo restando quanto previsto dagli articoli 6, comma 3, 7, comma 2, 11, comma 3, 13, comma 2, 14, comma 3, 15, comma 4, 16, comma 3, 17, comma 3, 18, comma 3, e 19, comma 3, eventuali spese non contemplate da leggi vigenti e che non riguardano l'attivit\u00e0 ordinaria delle amministrazioni statali o regionali possono essere previste nei decreti legislativi di cui al comma 1 del presente articolo, nei soli limiti occorrenti per l'adempimento degli obblighi derivanti dall'esercizio delle deleghe di cui al medesimo comma 1.\nAlla relativa copertura, nonch\u00e9 alla copertura delle minori entrate eventualmente derivanti dall'attuazione delle deleghe, laddove non sia possibile farvi fronte con i fondi gi\u00e0 assegnati alle competenti amministrazioni, si provvede mediante riduzione del fondo per il recepimento della normativa europea di cui all'articolo 41-bis della citata legge n. 234 del 2012. Qualora la dotazione del predetto fondo si rivelasse insufficiente, i decreti legislativi dai quali derivino nuovi o maggiori oneri sono emanati solo successivamente all'entrata in vigore dei provvedimenti legislativi che stanziano le occorrenti risorse finanziarie, in conformit\u00e0 all'articolo 17, comma 2, della legge 31 dicembre 2009, n. 196. \n\n\n\n NOTE \n\n Avvertenza: \n Il testo delle note qui pubblicato \u00e8 stato redatto dall'amministrazione competente per materia ai sensi dell'articolo 10, comma 3, del testo unico delle disposizioni sulla promulgazione delle leggi, sull'emanazione dei decreti del Presidente della Repubblica e sulle pubblicazioni ufficiali della Repubblica italiana, approvato con decreto del Presidente della Repubblica 28 dicembre 1985, n. 1092, al solo fine di facilitare la lettura delle disposizioni di legge modificate o alle quali \u00e8 operato il rinvio. Restano invariati il valore e l'efficacia degli atti legislativi qui trascritti. \n Per gli atti dell'Unione europea vengono forniti gli estremi di pubblicazione nella Gazzetta Ufficiale dell'Unione Europea (GUUE). \n\n Note all'art. 1: \n - Si riporta il testo degli articoli 31, 32 e 41-bis della legge 24 dicembre 2012, n.234 (Norme generali sulla partecipazione dell'Italia alla formazione e all'attuazione della normativa e delle politiche dell'Unione europea): \n \u00abArt. 31 (Procedure per l'esercizio delle deleghe legislative conferite al Governo con la legge di delegazione europea). - 1. In relazione alle deleghe legislative conferite con la legge di delegazione europea per il recepimento delle direttive, il Governo adotta i decreti legislativi entro il termine di quattro mesi antecedenti a quello di recepimento indicato in ciascuna delle direttive; per le direttive il cui termine cos\u00ec determinato sia gi\u00e0 scaduto alla data di entrata in vigore della legge di delegazione europea, ovvero scada nei tre mesi successivi, il Governo adotta i decreti legislativi di recepimento entro tre mesi dalla data di entrata in vigore della medesima legge; per le direttive che non prevedono un termine di recepimento, il Governo adotta i relativi decreti legislativi entro dodici mesi dalla data di entrata in vigore della legge di delegazione europea. \n 2. I decreti legislativi sono adottati, nel rispetto dell'articolo 14 della legge 23 agosto 1988, n. 400, su proposta del Presidente del Consiglio dei Ministri o del Ministro per gli affari europei e del Ministro con competenza prevalente nella materia, di concerto con i Ministri degli affari esteri, della giustizia, dell'economia e delle finanze e con gli altri Ministri interessati in relazione all'oggetto della direttiva. I decreti legislativi sono accompagnati da una tabella di concordanza tra le disposizioni in essi previste e quelle della direttiva da recepire, predisposta dall'amministrazione con competenza istituzionale prevalente nella materia. \n 3. La legge di delegazione europea indica le direttive in relazione alle quali sugli schemi dei decreti legislativi di recepimento \u00e8 acquisito il parere delle competenti Commissioni parlamentari della Camera dei deputati e del Senato della Repubblica. In tal caso gli schemi dei decreti legislativi sono trasmessi, dopo l'acquisizione degli altri pareri previsti dalla legge, alla Camera dei deputati e al Senato della Repubblica affinch\u00e8 su di essi sia espresso il parere delle competenti Commissioni parlamentari. Decorsi quaranta giorni dalla data di trasmissione, i decreti sono emanati anche in mancanza del parere. Qualora il termine per l'espressione del parere parlamentare di cui al presente comma ovvero i diversi termini previsti dai commi 4 e 9 scadano nei trenta giorni che precedono la scadenza dei termini di delega previsti ai commi 1 o 5 o successivamente, questi ultimi sono prorogati di tre mesi. \n 4. Gli schemi dei decreti legislativi recanti recepimento delle direttive che comportino conseguenze finanziarie sono corredati della relazione tecnica di cui all'articolo 17, comma 3, della legge 31 dicembre 2009, n. 196. Su di essi \u00e8 richiesto anche il parere delle Commissioni parlamentari competenti per i profili finanziari. Il Governo, ove non intenda conformarsi alle condizioni formulate con riferimento all'esigenza di garantire il rispetto dell'articolo 81, quarto comma, della Costituzione, ritrasmette alle Camere i testi, corredati dei necessari elementi integrativi d'informazione, per i pareri definitivi delle Commissioni parlamentari competenti per i profili finanziari, che devono essere espressi entro venti giorni. \n 5. Entro ventiquattro mesi dalla data di entrata in vigore di ciascuno dei decreti legislativi di cui al comma 1, nel rispetto dei principi e criteri direttivi fissati dalla legge di delegazione europea, il Governo pu\u00f2 adottare, con la procedura indicata nei commi 2, 3 e 4, disposizioni integrative e correttive dei decreti legislativi emanati ai sensi del citato comma 1, fatto salvo il diverso termine previsto dal comma 6. \n 6. Con la procedura di cui ai commi 2, 3 e 4 il Governo pu\u00f2 adottare disposizioni integrative e correttive di decreti legislativi emanati ai sensi del comma 1, al fine di recepire atti delegati dell'Unione europea di cui all'articolo 290 del Trattato sul funzionamento dell'Unione europea, che modificano o integrano direttive recepite con tali decreti legislativi. Le disposizioni integrative e correttive di cui al primo periodo sono adottate nel termine di cui al comma 5 o nel diverso termine fissato dalla legge di delegazione europea. Resta ferma la disciplina di cui all'articolo 36 per il recepimento degli atti delegati dell'Unione europea che recano meri adeguamenti tecnici. \n 7. I decreti legislativi di recepimento delle direttive previste dalla legge di delegazione europea, adottati, ai sensi dell'articolo 117, quinto comma, della Costituzione, nelle materie di competenza legislativa delle regioni e delle province autonome, si applicano alle condizioni e secondo le procedure di cui all'articolo 41, comma 1. \n 8. I decreti legislativi adottati ai sensi dell'articolo 33 e attinenti a materie di competenza legislativa delle regioni e delle province autonome sono emanati alle condizioni e secondo le procedure di cui all'articolo 41, comma 1. \n 9. Il Governo, quando non intende conformarsi ai pareri parlamentari di cui al comma 3, relativi a sanzioni penali contenute negli schemi di decreti legislativi recanti attuazione delle direttive, ritrasmette i testi, con le sue osservazioni e con eventuali modificazioni, alla Camera dei deputati e al Senato della Repubblica. Decorsi venti giorni dalla data di ritrasmissione, i decreti sono emanati anche in mancanza di nuovo parere.\u00bb \n \u00abArt. 32 (Principi e criteri direttivi generali di delega per l'attuazione del diritto dell'Unione europea). - 1. Salvi gli specifici principi e criteri direttivi stabiliti dalla legge di delegazione europea e in aggiunta a quelli contenuti nelle direttive da attuare, i decreti legislativi di cui all'articolo 31 sono informati ai seguenti principi e criteri direttivi generali: \n a) le amministrazioni direttamente interessate provvedono all'attuazione dei decreti legislativi con le ordinarie strutture amministrative, secondo il principio della massima semplificazione dei procedimenti e delle modalit\u00e0 di organizzazione e di esercizio delle funzioni e dei servizi; \n b) ai fini di un migliore coordinamento con le discipline vigenti per i singoli settori interessati dalla normativa da attuare, sono introdotte le occorrenti modificazioni alle discipline stesse, anche attraverso il riassetto e la semplificazione normativi con l'indicazione esplicita delle norme abrogate, fatti salvi i procedimenti oggetto di semplificazione amministrativa ovvero le materie oggetto di delegificazione; \n c) gli atti di recepimento di direttive dell'Unione europea non possono prevedere l'introduzione o il mantenimento di livelli di regolazione superiori a quelli minimi richiesti dalle direttive stesse, ai sensi dell'articolo 14, commi 24-bis, 24-ter e 24-quater, della legge 28 novembre 2005, n. 246; \n d) al di fuori dei casi previsti dalle norme penali vigenti, ove necessario per assicurare l'osservanza delle disposizioni contenute nei decreti legislativi, sono previste sanzioni amministrative e penali per le infrazioni alle disposizioni dei decreti stessi. Le sanzioni penali, nei limiti, rispettivamente, dell'ammenda fino a 150.000 euro e dell'arresto fino a tre anni, sono previste, in via alternativa o congiunta, solo nei casi in cui le infrazioni ledano o espongano a pericolo interessi costituzionalmente protetti. In tali casi sono previste: la pena dell'ammenda alternativa all'arresto per le infrazioni che espongano a pericolo o danneggino l'interesse protetto; la pena dell'arresto congiunta a quella dell'ammenda per le infrazioni che rechino un danno di particolare gravit\u00e0.\n Nelle predette ipotesi, in luogo dell'arresto e dell'ammenda, possono essere previste anche le sanzioni alternative di cui agli articoli 53 e seguenti del decreto legislativo 28 agosto 2000, n. 274, e la relativa competenza del giudice di pace. La sanzione amministrativa del pagamento di una somma non inferiore a 150 euro e non superiore a 150.000 euro \u00e8 prevista per le infrazioni che ledono o espongono a pericolo interessi diversi da quelli indicati dalla presente lettera. Nell'ambito dei limiti minimi e massimi previsti, le sanzioni indicate dalla presente lettera sono determinate nella loro entit\u00e0, tenendo conto della diversa potenzialit\u00e0 lesiva dell'interesse protetto che ciascuna infrazione presenta in astratto, di specifiche qualit\u00e0 personali del colpevole, comprese quelle che impongono particolari doveri di prevenzione, controllo o vigilanza, nonch\u00e9 del vantaggio patrimoniale che l'infrazione pu\u00f2 recare al colpevole ovvero alla persona o all'ente nel cui interesse egli agisce. Ove necessario per assicurare l'osservanza delle disposizioni contenute nei decreti legislativi, sono previste inoltre le sanzioni amministrative accessorie della sospensione fino a sei mesi e, nei casi pi\u00f9 gravi, della privazione definitiva di facolt\u00e0 e diritti derivanti da provvedimenti dell'amministrazione, nonch\u00e9 sanzioni penali accessorie nei limiti stabiliti dal codice penale.\n Al medesimo fine \u00e8 prevista la confisca obbligatoria delle cose che servirono o furono destinate a commettere l'illecito amministrativo o il reato previsti dai medesimi decreti legislativi, nel rispetto dei limiti stabiliti dall'articolo 240, terzo e quarto comma, del codice penale e dall'articolo 20 della legge 24 novembre 1981, n. 689, e successive modificazioni. Entro i limiti di pena indicati nella presente lettera sono previste sanzioni anche accessorie identiche a quelle eventualmente gi\u00e0 comminate dalle leggi vigenti per violazioni omogenee e di pari offensivit\u00e0 rispetto alle infrazioni alle disposizioni dei decreti legislativi. Nelle materie di cui all'articolo 117, quarto comma, della Costituzione, le sanzioni amministrative sono determinate dalle regioni; \n e) al recepimento di direttive o all'attuazione di altri atti dell'Unione europea che modificano precedenti direttive o atti gi\u00e0 attuati con legge o con decreto legislativo si procede, se la modificazione non comporta ampliamento della materia regolata, apportando le corrispondenti modificazioni alla legge o al decreto legislativo di attuazione della direttiva o di altro atto modificato; \n f) nella redazione dei decreti legislativi di cui all'articolo 31 si tiene conto delle eventuali modificazioni delle direttive dell'Unione europea comunque intervenute fino al momento dell'esercizio della delega; \n g) quando si verifichino sovrapposizioni di competenze tra amministrazioni diverse o comunque siano coinvolte le competenze di pi\u00f9 amministrazioni statali, i decreti legislativi individuano, attraverso le pi\u00f9 opportune forme di coordinamento, rispettando i principi di sussidiariet\u00e0, differenziazione, adeguatezza e leale collaborazione e le competenze delle regioni e degli altri enti territoriali, le procedure per salvaguardare l'unitariet\u00e0 dei processi decisionali, la trasparenza, la celerit\u00e0, l'efficacia e l'economicit\u00e0 nell'azione amministrativa e la chiara individuazione dei soggetti responsabili; \n h) qualora non siano di ostacolo i diversi termini di recepimento, vengono attuate con un unico decreto legislativo le direttive che riguardano le stesse materie o che comunque comportano modifiche degli stessi atti normativi; \n i) \u00e8 assicurata la parit\u00e0 di trattamento dei cittadini italiani rispetto ai cittadini degli altri Stati membri dell'Unione europea e non pu\u00f2 essere previsto in ogni caso un trattamento sfavorevole dei cittadini italiani.\u00bb \n \u00abArt. 41-bis (Fondo per il recepimento della normativa europea). - 1. Al fine di consentire il tempestivo adeguamento dell'ordinamento interno agli obblighi imposti dalla normativa europea, nei soli limiti occorrenti per l'adempimento degli obblighi medesimi e in quanto non sia possibile farvi fronte con i fondi gi\u00e0 assegnati alle competenti amministrazioni, \u00e8 autorizzata la spesa di 10 milioni di euro per l'anno 2015 e di 50 milioni di euro annui a decorrere dall'anno 2016. \n 2. Per le finalit\u00e0 di cui al comma 1 \u00e8 istituito nello stato di previsione del Ministero dell'economia e delle finanze un fondo, con una dotazione di 10 milioni di euro per l'anno 2015 e di 50 milioni di euro annui a decorrere dall'anno 2016, destinato alle sole spese derivanti dagli adempimenti di cui al medesimo comma 1. \n 3. All'onere derivante dall'attuazione del presente articolo, pari a 10 milioni di euro per l'anno 2015 e a 50 milioni di euro annui a decorrere dall'anno 2016, si provvede, quanto a 10 milioni di euro per l'anno 2015, mediante versamento all'entrata del bilancio dello Stato, per un corrispondente importo, delle somme del fondo di cui all'articolo 5, comma 1, della legge 16 aprile 1987, n. 183, e, quanto a 50 milioni di euro annui a decorrere dall'anno 2016, mediante corrispondente riduzione delle proiezioni dello stanziamento del fondo speciale di parte corrente iscritto, ai fini del bilancio triennale 2015-2017, nell'ambito del programma \"Fondi di riserva e speciali\" della missione \"Fondi da ripartire\" dello stato di previsione del Ministero dell'economia e delle finanze per l'anno 2015, allo scopo parzialmente utilizzando l'accantonamento relativo al medesimo Ministero. \n 4. Il Ministro dell'economia e delle finanze \u00e8 autorizzato ad apportare, con propri decreti, le occorrenti variazioni di bilancio.\u00bb. \n - Si riporta il comma 2 dell'articolo 17 della legge 31 dicembre 2009, n.196 (Legge di contabilit\u00e0 e finanza pubblica): \n \u00abArt. 17 (Copertura finanziaria delle leggi). - Omissis. \n 2. Le leggi di delega comportanti oneri recano i mezzi di copertura necessari per l'adozione dei relativi decreti legislativi. Qualora, in sede di conferimento della delega, per la complessit\u00e0 della materia trattata, non sia possibile procedere alla determinazione degli effetti finanziari derivanti dai decreti legislativi, la quantificazione degli stessi \u00e8 effettuata al momento dell'adozione dei singoli decreti legislativi. I decreti legislativi dai quali derivano nuovi o maggiori oneri sono emanati solo successivamente all'entrata in vigore dei provvedimenti legislativi che stanzino le occorrenti risorse finanziarie. A ciascuno schema di decreto legislativo \u00e8 allegata una relazione tecnica, predisposta ai sensi del comma 3, che d\u00e0 conto della neutralit\u00e0 finanziaria del medesimo decreto ovvero dei nuovi o maggiori oneri da esso derivanti e dei corrispondenti mezzi di copertura. \n Omissis.\u00bb \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-24&atto.codiceRedazionale=24G00027&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:41:45.262434"}
{"text": "\n\n\nArt. 2\nDelega al Governo per la disciplina sanzionatoria di violazioni di atti normativi dell'Unione europea\n\n\n1. Il Governo, fatte salve le norme penali vigenti, \u00e8 delegato ad adottare, ai sensi dell'articolo 33 della legge 24 dicembre 2012, n. 234, e secondo i principi e criteri direttivi di cui all'articolo 32, comma 1, lettera d), della medesima legge, entro diciotto mesi dalla data di entrata in vigore della presente legge, disposizioni recanti sanzioni penali o amministrative per le violazioni di obblighi contenuti in direttive europee recepite in via regolamentare o amministrativa ovvero in regolamenti dell'Unione europea pubblicati alla data di entrata in vigore della presente legge, per le quali non siano gi\u00e0 previste sanzioni penali o amministrative. \n\n\n\n Note all'art. 2: \n - Si riporta il testo dell'articolo 33 della citata legge 24 dicembre 2012, n. 234: \n \u00abArt. 33 (Delega al Governo per la disciplina sanzionatoria di violazioni di atti normativi dell'Unione europea). - 1. Al fine di assicurare la piena integrazione delle norme dell'Unione europea nell'ordinamento nazionale, fatte salve le norme penali vigenti, la legge di delegazione europea delega il Governo ad adottare, entro la data dalla stessa fissata, disposizioni recanti sanzioni penali o amministrative per le violazioni di obblighi contenuti in direttive europee attuate in via regolamentare o amministrativa, ai sensi delle leggi di delegazione europee vigenti, o in regolamenti dell'Unione europea pubblicati alla data dell'entrata in vigore della stessa legge di delegazione europea, per i quali non sono gi\u00e0 previste sanzioni penali o amministrative. \n 2. La delega di cui al comma 1 del presente articolo \u00e8 esercitata con decreti legislativi adottati ai sensi dell'articolo 14 della legge 23 agosto 1988, n. 400, su proposta del Presidente del Consiglio dei Ministri o del Ministro per gli affari europei e del Ministro della giustizia, di concerto con i Ministri competenti per materia. I decreti legislativi si informano, oltre che ai principi e criteri direttivi di cui all'articolo 32, comma 1, lettera d), della presente legge, a quelli specifici contenuti nella legge di delegazione europea, qualora indicati. \n 3. Gli schemi di decreto legislativo di cui al presente articolo sono trasmessi alla Camera dei deputati e al Senato della Repubblica per l'espressione del parere da parte delle competenti Commissioni parlamentari con le modalit\u00e0 e nei termini previsti dai commi 3 e 9 dell'articolo 31.\u00bb \n - Per il testo dell'articolo 32, comma 1, lettera d), della citata legge 24 dicembre 2012, n.234, si veda nelle note all'articolo 1. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-24&atto.codiceRedazionale=24G00027&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:41:49.369054"}
{"text": "\n\n\nArt. 3\n\n\n\nPrincipi e criteri direttivi per l'esercizio della delega per il recepimento della direttiva (UE) 2022/2555, relativa a misure per un livello comune elevato di cibersicurezza nell'Unione, recante modifica del regolamento (UE) n. 910/2014 e della direttiva (UE) 2018/1972 e che abroga la direttiva (UE) 2016/1148 (direttiva NIS2) \n\n 1. Nell'esercizio della delega per il recepimento della direttiva (UE) 2022/2555 del Parlamento europeo e del Consiglio, del 14 dicembre 2022, il Governo, sentita l'Agenzia per la cybersicurezza nazionale, osserva, oltre ai principi e criteri direttivi generali di cui all'articolo 32 della legge 24 dicembre 2012, n. 234, anche i seguenti principi e criteri direttivi specifici: \n a) individuare i criteri in base ai quali un ente pubblico pu\u00f2 essere considerato pubblica amministrazione ai fini dell'applicazione delle disposizioni della direttiva (UE) 2022/2555, anche considerando la possibilit\u00e0 di applicazione della direttiva medesima ai comuni e alle province secondo principi di gradualit\u00e0, proporzionalit\u00e0 e adeguatezza; \n b) escludere dall'ambito di applicazione delle disposizioni della direttiva (UE) 2022/2555 gli enti della pubblica amministrazione operanti nei settori di cui all'articolo 2, paragrafo 7, della direttiva medesima, compresi gli organismi di informazione per la sicurezza ai quali si applicano le disposizioni della legge 3 agosto 2007, n. 124; \n c) avvalersi della facolt\u00e0 di cui all'articolo 2, paragrafo 8, della direttiva (UE) 2022/2555, prevedendo che con uno o pi\u00f9 decreti del Presidente del Consiglio dei ministri, adottati su proposta delle competenti amministrazioni, siano esentati soggetti specifici che svolgono attivit\u00e0 nei settori ivi indicati o che forniscono servizi esclusivamente agli enti della pubblica amministrazione di cui all'articolo 2, paragrafo 7, della medesima direttiva; \n d) confermare la distinzione tra l'Agenzia per la cybersicurezza nazionale, quale autorit\u00e0 nazionale competente e punto di contatto, ai sensi dell'articolo 8 della direttiva (UE) 2022/2555, e le autorit\u00e0 di settore operanti negli ambiti di cui agli allegati I e II alla medesima direttiva; \n e) in relazione all'istituzione del team di risposta agli incidenti di sicurezza informatica (CSIRT), di cui all'articolo 10 della direttiva (UE) 2022/2555, confermare le disposizioni dell'articolo 8 del decreto legislativo 18 maggio 2018, n. 65, in materia di istituzione del CSIRT Italia, nonch\u00e9 ampliare quanto previsto dal medesimo decreto legislativo prevedendo la collaborazione tra tutte le strutture pubbliche con funzioni di Computer Emergency Response Team (CERT) coinvolte in caso di eventi malevoli per la sicurezza informatica; \n f) prevedere un regime transitorio per i soggetti gi\u00e0 sottoposti alla disciplina del decreto legislativo 18 maggio 2018, n. 65, recante attuazione della direttiva (UE) 2016/1148 del Parlamento europeo e del Consiglio, del 6 luglio 2016, garantendo termini congrui di adeguamento, ai fini della migliore applicazione delle disposizioni previste dalla direttiva (UE) 2022/2555; \n g) prevedere meccanismi che consentano la registrazione dei soggetti essenziali e importanti, di cui all'articolo 3 della direttiva (UE) 2022/2555, per la comunicazione dei dati previsti dal paragrafo 4 del medesimo articolo 3, compresi i soggetti che gestiscono servizi connessi o strumentali alle attivit\u00e0 oggetto delle disposizioni della direttiva medesima relative al settore della cultura; \n h) in relazione alle misure di cui all'articolo 21, paragrafo 2, della direttiva (UE) 2022/2555, prevedere l'individuazione, attraverso l'utilizzo di strumenti flessibili atti a corrispondere al rapido sviluppo tecnologico, delle tecnologie necessarie ad assicurare l'effettiva attivazione delle misure stesse. L'autorit\u00e0 amministrativa individuata come responsabile di tale procedimento provvede altres\u00ec all'aggiornamento degli strumenti adottati; \n i) introdurre nella legislazione vigente, anche in materia penale, le modifiche necessarie al fine di assicurare il corretto recepimento nell'ordinamento nazionale delle disposizioni della direttiva (UE) 2022/2555 in materia di divulgazione coordinata delle vulnerabilit\u00e0; \n l) definire le competenze dell'Agenzia per l'Italia digitale e dell'Agenzia per la cybersicurezza nazionale in relazione alle attivit\u00e0 previste dal regolamento (UE) n. 910/2014 del Parlamento europeo e del Consiglio, del 23 luglio 2014; \n m) individuare criteri oggettivi e proporzionati ai fini dell'applicazione degli obblighi informativi di cui all'articolo 23, paragrafo 2, della direttiva (UE) 2022/2555; \n n) rivedere il sistema sanzionatorio e il sistema di vigilanza ed esecuzione, in particolare: \n 1) prevedendo sanzioni effettive, proporzionate e dissuasive rispetto alla gravit\u00e0 della violazione degli obblighi derivanti dalla direttiva (UE) 2022/2555, anche in deroga ai criteri e ai limiti previsti dall'articolo 32, comma 1, lettera d), della legge 24 dicembre 2012, n. 234, e alla legge 24 novembre 1981, n. 689, introducendo strumenti deflativi del contenzioso, quali la diffida ad adempiere; \n 2) prevedendo che gli introiti derivanti dall'irrogazione delle sanzioni siano versati all'entrata del bilancio dello Stato per essere riassegnati all'apposito capitolo dello stato di previsione della spesa del Ministero dell'economia e delle finanze, di cui all'articolo 18 del decreto-legge 14 giugno 2021, n. 82, convertito, con modificazioni, dalla legge 4 agosto 2021, n. 109, per incrementare la dotazione del bilancio dell'Agenzia per la cybersicurezza nazionale; \n o) assicurare il migliore coordinamento tra le disposizioni adottate ai sensi del presente articolo per il recepimento della direttiva (UE) 2022/2555, le disposizioni adottate ai sensi dell'articolo 5 della presente legge per il recepimento della direttiva (UE) 2022/2557 del Parlamento europeo e del Consiglio, del 14 dicembre 2022, nonch\u00e9 le disposizioni del regolamento (UE) 2022/2554 del Parlamento europeo e del Consiglio, del 14 dicembre 2022, e quelle adottate ai sensi dell'articolo 16 della presente legge per l'adeguamento a quest'ultimo e per il recepimento della direttiva (UE) 2022/2556 del Parlamento europeo e del Consiglio, del 14 dicembre 2022; \n p) apportare alla normativa vigente tutte le modificazioni e le integrazioni occorrenti ad assicurare il coordinamento con le disposizioni emanate in attuazione del presente articolo. \n\n Note all'art. 3: \n - La direttiva (UE) 2022/2555 del Parlamento europeo e del Consiglio, del 14 dicembre 2022, relativa a misure per un livello comune elevato di cibersicurezza nell'Unione, recante modifica del regolamento (UE) n. 910/2014 e della direttiva (UE) 2018/1972 e abroga la direttiva (UE) 2016/1148 (direttiva NIS 2) (Testo rilevante ai fini del SEE), \u00e8 pubblicata nella GUUE 27 dicembre 2022, n. L 333. \n - Per il testo dell'articolo 32 della citata legge 24 dicembre 2012, n. 234, si veda nelle note all'articolo 1. \n - La legge 3 agosto 2007, n. 124, recante: \u00abSistema di informazione per la sicurezza della Repubblica e nuova disciplina del segreto\u00bb, \u00e8 pubblicata nella Gazzetta Ufficiale 13 agosto 2007, n. 187. \n - Si riporta il testo dell'articolo 8 del decreto legislativo 18 maggio 2018, n. 65 (Attuazione della direttiva (UE) 2016/1148 del Parlamento europeo e del Consiglio, del 6 luglio 2016, recante misure per un livello comune elevato di sicurezza delle reti e dei sistemi informativi nell'Unione): \n \u00abArt. 8 (Gruppi di intervento per la sicurezza informatica in caso di incidente - CSIRT). - 1. \u00c8 istituito, presso l'Agenzia per la cybersicurezza nazionale, il CSIRT italiano, che svolge i compiti e le funzioni del Computer Emergency Response Team (CERT) nazionale, di cui all'articolo 16-bis del decreto legislativo 1\u00b0 agosto 2003, n. 259, e del CERT-PA, gi\u00e0 operante presso l'Agenzia per l'Italia digitale ai sensi dell'articolo 51 del decreto legislativo 7 marzo 2005, n. 82. \n 2. L'organizzazione e il funzionamento del CSIRT italiano sono disciplinati con decreto del Presidente del Consiglio dei ministri ai sensi dell'articolo 7 del decreto legislativo 30 luglio 1999, n. 303, da adottare entro il 9 novembre 2018. \n 3. Nelle more dell'adozione del decreto di cui al comma 2, le funzioni di CSIRT italiano sono svolte dal CERT nazionale unitamente al CERT-PA in collaborazione tra loro. \n 4. Il CSIRT italiano assicura la conformit\u00e0 ai requisiti di cui all'allegato I, punto 1, svolge i compiti di cui all'allegato I, punto 2, si occupa dei settori di cui all'allegato II e dei servizi di cui all'allegato III e dispone di un'infrastruttura di informazione e comunicazione appropriata, sicura e resiliente a livello nazionale. \n 5. Il CSIRT italiano definisce le procedure per la prevenzione e la gestione degli incidenti informatici. \n 6. Il CSIRT italiano garantisce la collaborazione effettiva, efficiente e sicura, nella rete di CSIRT di cui all'articolo 11. \n 7. La Presidenza del Consiglio dei ministri comunica alla Commissione europea il mandato del CSIRT italiano e le modalit\u00e0 di trattamento degli incidenti a questo affidati. \n 8. Il CSIRT italiano, per lo svolgimento delle proprie funzioni, pu\u00f2 avvalersi anche dell'Agenzia per l'Italia digitale. \n 9. Le funzioni svolte dal Ministero dello sviluppo economico in qualit\u00e0 di CERT nazionale ai sensi dell'articolo 16-bis, del decreto legislativo 1\u00b0 agosto 2003, n. 259, nonch\u00e9 quelle svolte da Agenzia per l'Italia digitale in qualit\u00e0 di CERT-PA, ai sensi dell'articolo 51 del decreto legislativo 7 marzo 2005, n. 82, sono trasferite al CSIRT italiano a far data dalla entrata in vigore del decreto di cui al comma 2. \n 10. Per le spese relative al funzionamento del CSIRT italiano \u00e8 autorizzata la spesa di 2.000.000 di euro annui a decorrere dall'anno 2020. A tali oneri si provvede ai sensi dell'articolo 22.\u00bb \n - Il regolamento (UE) n. 910/2014 del Parlamento europeo e del Consiglio, del 23 luglio 2014, in materia di identificazione elettronica e servizi fiduciari per le transazioni elettroniche nel mercato interno e che abroga la direttiva 1999/93/CE, \u00e8 pubblicato nella GUUE 28 agosto 2014, n. L 257. \n - Per il testo dell'articolo 32, comma 1, lettera d), della citata legge 24 dicembre 2012, n. 234, si veda nelle note all'articolo 1. \n - La legge 24 novembre 1981, n. 689, recante: \u00abModifiche al sistema penale\u00bb, \u00e8 pubblicata nella Gazzetta Ufficiale n. 329 del 30 novembre 1981, S.O. \n - Si riporta il testo dell'articolo 18 del decreto-legge 14 giugno 2021, n. 82, convertito, con modificazioni, dalla legge 4 agosto 2021, n. 10 (Disposizioni urgenti in materia di cybersicurezza, definizione dell'architettura nazionale di cybersicurezza e istituzione dell'Agenzia per la cybersicurezza nazionale): \n \u00abArt. 18 (Relazioni annuali). - 1. Entro il 30 aprile di ogni anno, il Presidente del Consiglio dei ministri trasmette al Parlamento una relazione sull'attivit\u00e0 svolta dall'Agenzia nell'anno precedente, in materia di cybersicurezza nazionale. \n 2. Entro il 30 giugno di ogni anno, il Presidente del Consiglio dei ministri trasmette al COPASIR una relazione sulle attivit\u00e0 svolte nell'anno precedente dall'Agenzia negli ambiti concernenti la tutela della sicurezza nazionale nello spazio cibernetico relativamente ai profili di competenza del Comitato.\u00bb \n - La direttiva (UE) 2022/2557 del Parlamento europeo e del Consiglio, del 14 dicembre 2022, relativa alla resilienza dei soggetti critici e abroga la direttiva 2008/114/CE del Consiglio (Testo rilevante ai fini del SEE), \u00e8 pubblicata nella GUUE 27 dicembre 2022, n. L 333. \n - Il regolamento (UE) 2022/2554 del Parlamento europeo e del Consiglio, del 14 dicembre 2022, relativo alla resilienza operativa digitale per il settore finanziario e che modifica i regolamenti (CE) n. 1060/2009, (UE) n. 648/2012, (UE) n. 600/2014, (UE) n. 909/2014 e (UE) 2016/1011 (Testo rilevante ai fini del SEE), \u00e8 pubblicato nella GUUE 27 dicembre 2022, n. L 333. \n - La direttiva (UE) 2022/2556 del Parlamento europeo e del Consiglio, del 14 dicembre 2022, che modifica le direttive 2009/65/CE, 2009/138/CE, 2011/61/UE, 2013/36/UE, 2014/59/UE, 2014/65/UE, (UE) 2015/2366 e (UE) 2016/2341 per quanto riguarda la resilienza operativa digitale per il settore finanziario (Testo rilevante ai fini del SEE), \u00e8 pubblicata nella GUUE 27 dicembre 2022, n. L 333. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-24&atto.codiceRedazionale=24G00027&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:41:53.468108"}
{"text": "\n\n\nArt. 4\nDelega al Governo per l'integrazione delle norme nazionali di recepimento della direttiva (UE) 2016/343 sul rafforzamento di alcuni aspetti della presunzione di innocenza e del diritto di presenziare al processo nei procedimenti penali\n\n\n1. Al fine di garantire l'integrale e compiuto adeguamento alla direttiva (UE) 2016/343 del Parlamento europeo e del Consiglio, del 9 marzo 2016, anche al fine di integrare quanto disposto dal decreto legislativo 8 novembre 2021, n. 188, nonch\u00e9 di assicurare l'effettivo rispetto dell'articolo 27, secondo comma, della Costituzione, il Governo \u00e8 delegato ad adottare uno o pi\u00f9 decreti legislativi, entro sei mesi dalla data di entrata in vigore della presente legge, con le procedure di cui all'articolo 31 della legge 24 dicembre 2012, n. 234, acquisito il parere delle competenti Commissioni parlamentari. \n\n\n\n2. I decreti legislativi di cui al comma 1 sono adottati su proposta del Ministro per gli affari europei, il Sud, le politiche di coesione e il PNRR e del Ministro della giustizia. \n\n\n\n3. Nell'esercizio della delega di cui al comma 1, il Governo \u00e8 tenuto a osservare, oltre ai principi e criteri direttivi generali di cui all'articolo 32 della legge 24 dicembre 2012, n. 234, anche il seguente principio e criterio direttivo specifico: modificare l'articolo 114 del codice di procedura penale prevedendo, nel rispetto dell'articolo 21 della Costituzione e in attuazione dei principi e diritti sanciti dagli articoli 24 e 27 della Costituzione, il divieto di pubblicazione integrale o per estratto del testo dell'ordinanza di custodia cautelare finch\u00e8 non siano concluse le indagini preliminari ovvero fino al termine dell'udienza preliminare, in coerenza con quanto disposto dagli articoli 3 e 4 della direttiva (UE) 2016/343. \n\n\n\n Note all'art. 4: \n - La direttiva (UE) 2016/343 del Parlamento europeo e del Consiglio, del 9 marzo 2016, sul rafforzamento di alcuni aspetti della presunzione di innocenza e del diritto di presenziare al processo nei procedimenti penali, \u00e8 pubblicata nella GUUE 11 marzo 2016, n. L 65. \n - Il decreto legislativo 8 novembre 2021, n. 188, recante: \u00abDisposizioni per il compiuto adeguamento della normativa nazionale alle disposizioni della direttiva (UE) 2016/343 del Parlamento europeo e del Consiglio, del 9 marzo 2016, sul rafforzamento di alcuni aspetti della presunzione di innocenza e del diritto di presenziare al processo nei procedimenti penali\u00bb, \u00e8 pubblicato nella Gazzetta Ufficiale n. 284 del 29 novembre 2021, S.O. n. 40. \n - Si riporta il testo dell'articolo 27, secondo comma, della Costituzione: \n \u00abL'imputato non \u00e8 considerato colpevole sino alla condanna definitiva.\u00bb \n - Per il testo degli articoli 31 e 32 della citata legge 24 dicembre 2012, n. 234, si veda nelle note all'articolo 1. \n - Si riporta il testo dell'articolo 114 del codice di procedure penale: \n \u00abArt. 114 (Divieto di pubblicazione di atti e di immagini). - 1. \u00c8 vietata la pubblicazione, anche parziale o per riassunto, con il mezzo della stampa o con altro mezzo di diffusione, degli atti coperti dal segreto o anche solo del loro contenuto. \n 2. \u00c8 vietata la pubblicazione, anche parziale, degli atti non pi\u00f9 coperti dal segreto fino a che non siano concluse le indagini preliminari ovvero fino al termine dell'udienza preliminare. \n 3. Se si procede al dibattimento, non \u00e8 consentita la pubblicazione, anche parziale, degli atti del fascicolo per il dibattimento, se non dopo la pronuncia della sentenza di primo grado, e di quelli del fascicolo del pubblico ministero, se non dopo la pronuncia della sentenza in grado di appello. \u00c8 sempre consentita la pubblicazione degli atti utilizzati per le contestazioni. \n 4. \u00c8 vietata la pubblicazione, anche parziale, degli atti del dibattimento celebrato a porte chiuse nei casi previsti dall'articolo 472 commi 1 e 2. In tali casi il giudice, sentite le parti, pu\u00f2 disporre il divieto di pubblicazione anche degli atti o di parte degli atti utilizzati per le contestazioni. Il divieto di pubblicazione cessa comunque quando sono trascorsi i termini stabiliti dalla legge sugli archivi di Stato ovvero \u00e8 trascorso il termine di dieci anni dalla sentenza irrevocabile e la pubblicazione \u00e8 autorizzata dal ministro di grazia e giustizia. \n 5. Se non si procede al dibattimento, il giudice, sentite le parti, pu\u00f2 disporre il divieto di pubblicazione di atti o di parte di atti quando la pubblicazione di essi pu\u00f2 offendere il buon costume o comportare la diffusione di notizie sulle quali la legge prescrive di mantenere il segreto nell'interesse dello Stato ovvero causare pregiudizio alla riservatezza dei testimoni o delle parti private. Si applica la disposizione dell'ultimo periodo del comma 4. \n 6. \u00c8 vietata la pubblicazione delle generalit\u00e0 e dell'immagine dei minorenni testimoni, persone offese o danneggiati dal reato fino a quando non sono divenuti maggiorenni. \u00c8 altres\u00ec vietata la pubblicazione di elementi che anche indirettamente possano comunque portare alla identificazione dei suddetti minorenni. Il tribunale per i minorenni, nell'interesse esclusivo del minorenne, o il minorenne che ha compiuto i sedici anni, pu\u00f2 consentire la pubblicazione. \n 6-bis. \u00c8 vietata la pubblicazione dell'immagine di persona privata della libert\u00e0 personale ripresa mentre la stessa si trova sottoposta all'uso di manette ai polsi ovvero ad altro mezzo di coercizione fisica, salvo che la persona vi consenta. \n 7. \u00c8 sempre consentita la pubblicazione del contenuto di atti non coperti dal segreto.\u00bb \n - Si riporta il testo degli articoli 21, 24 e 27 della Costituzione: \n \u00abArt. 21. - Tutti hanno diritto di manifestare liberamente il proprio pensiero con la parola, lo scritto e ogni altro mezzo di diffusione. \n La stampa non pu\u00f2 essere soggetta ad autorizzazioni o censure. \n Si pu\u00f2 procedere a sequestro soltanto per atto motivato dell'autorit\u00e0 giudiziaria nel caso di delitti, per i quali la legge sulla stampa espressamente lo autorizzi, o nel caso di violazione delle norme che la legge stessa prescriva per l'indicazione dei responsabili. \n In tali casi, quando vi sia assoluta urgenza e non sia possibile il tempestivo intervento dell'autorit\u00e0 giudiziaria, il sequestro della stampa periodica pu\u00f2 essere eseguito da ufficiali di polizia giudiziaria, che devono immediatamente, e non mai oltre ventiquattro ore, fare denunzia all'autorit\u00e0 giudiziaria. Se questa non lo convalida nelle ventiquattro ore successive, il sequestro s'intende revocato e privo d'ogni effetto. \n La legge pu\u00f2 stabilire, con norme di carattere generale, che siano resi noti i mezzi di finanziamento della stampa periodica. \n Sono vietate le pubblicazioni a stampa, gli spettacoli e tutte le altre manifestazioni contrarie al buon costume. La legge stabilisce provvedimenti adeguati a prevenire e a reprimere le violazioni.\u00bb \n \u00abArt. 24. Tutti possono agire in giudizio per la tutela dei propri diritti e interessi legittimi. \n La difesa \u00e8 diritto inviolabile in ogni stato e grado del procedimento. \n Sono assicurati ai non abbienti, con appositi istituti, i mezzi per agire e difendersi davanti ad ogni giurisdizione. \n La legge determina le condizioni e i modi per la riparazione degli errori giudiziari.\u00bb \n \u00abArt. 27. - La responsabilit\u00e0 penale \u00e8 personale. \n L'imputato non \u00e8 considerato colpevole sino alla condanna definitiva. \n Le pene non possono consistere in trattamenti contrari al senso di umanit\u00e0 e devono tendere alla rieducazione del condannato. \n Non \u00e8 ammessa la pena di morte.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-24&atto.codiceRedazionale=24G00027&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:41:57.564839"}
{"text": "\n\n\nArt. 5\n\n\n\nPrincipi e criteri direttivi per l'esercizio della delega per il recepimento della direttiva (UE) 2022/2557, relativa alla resilienza dei soggetti critici e che abroga la direttiva 2008/114/CE del Consiglio \n\n 1. Nell'esercizio della delega per il recepimento della direttiva (UE) 2022/2557 del Parlamento europeo e del Consiglio, del 14 dicembre 2022, il Governo osserva, oltre ai principi e criteri direttivi di cui all'articolo 32 della legge 24 dicembre 2012, n. 234, anche i seguenti principi e criteri direttivi specifici: \n a) escludere dall'ambito di applicazione delle disposizioni di recepimento della direttiva (UE) 2022/2557 gli enti della pubblica amministrazione operanti nei settori di cui all'articolo 1, paragrafo 6, della direttiva medesima, compresi gli organismi di informazione per la sicurezza ai quali si applicano le disposizioni della legge 3 agosto 2007, n. 124; \n b) avvalersi della facolt\u00e0 di cui all'articolo 1, paragrafo 7, della direttiva (UE) 2022/2557, prevedendo che con uno o pi\u00f9 decreti del Presidente del Consiglio dei ministri, su proposta delle competenti amministrazioni di settore, siano individuati gli specifici soggetti critici la cui attivit\u00e0 principale ricade nei settori ivi indicati o che forniscono servizi esclusivamente agli enti della pubblica amministrazione di cui all'articolo 1, paragrafo 6, della medesima direttiva, ai quali non si applicano, in tutto o in parte, le disposizioni di attuazione dell'articolo 11 e dei capi III, IV e VI della medesima direttiva; \n c) istituire o designare, ai sensi dell'articolo 9 della direttiva (UE) 2022/2557, una o pi\u00f9 autorit\u00e0 competenti, con riferimento ai settori di cui all'allegato alla medesima direttiva; in caso di istituzione o designazione di un'unica autorit\u00e0 competente, istituire o designare presso quest'ultima un punto di contatto unico, ai sensi dell'articolo 9, paragrafo 2, della direttiva (UE) 2022/2557; \n d) istituire o designare, ai sensi dell'articolo 9, paragrafo 2, della direttiva (UE) 2022/2557, un punto di contatto unico, cui sono attribuite anche le funzioni di assicurare il collegamento con la Commissione europea e la cooperazione con i Paesi terzi, di coordinare le attivit\u00e0 di sostegno di cui all'articolo 10 della citata direttiva (UE) 2022/2557, di ricevere da parte dei soggetti critici, contestualmente alle autorit\u00e0 competenti di cui alla lettera c) del presente comma, le notifiche degli incidenti ai sensi dell'articolo 15 della medesima direttiva (UE) 2022/2557, di promuovere le attivit\u00e0 di ricerca e formazione in materia di resilienza delle infrastrutture critiche, nonch\u00e9 di coordinare l'attivit\u00e0 delle autorit\u00e0 competenti di cui alla citata lettera c); \n e) avvalersi della facolt\u00e0, ai sensi dell'articolo 7, paragrafo 2, lettera a), della direttiva (UE) 2022/2557, di individuare servizi essenziali aggiuntivi rispetto all'elenco contenuto nell'atto delegato di cui all'articolo 5, paragrafo 1, della medesima direttiva; \n f) prevedere che, ai sensi dell'articolo 7, paragrafo 2, secondo comma, della direttiva (UE) 2022/2557, le soglie ivi previste possano essere presentate come tali o in forma aggregata; \n g) prevedere, ai sensi dell'articolo 8 della direttiva (UE) 2022/2557, ove necessario, misure atte a conseguire un livello di resilienza pi\u00f9 elevato per i soggetti critici del settore bancario, del settore delle infrastrutture dei mercati finanziari e del settore delle infrastrutture digitali; \n h) introdurre, ai sensi dell'articolo 22 della direttiva (UE) 2022/2557, sanzioni penali e amministrative efficaci, proporzionate e dissuasive, anche, ove necessario, in deroga a quanto previsto dall'articolo 32, comma 1, lettera d), della legge 24 dicembre 2012, n. 234, e dalla legge 24 novembre 1981, n. 689, nonch\u00e9 introdurre strumenti deflativi del contenzioso, quali, in particolare, la diffida ad adempiere; \n i) prevedere che le autorit\u00e0 di cui alla lettera c) possano irrogare sanzioni amministrative ai sensi dell'articolo 22 della direttiva (UE) 2022/2557; \n l) prevedere la facolt\u00e0, anche per le autorit\u00e0 di cui alla lettera c), nell'ambito delle rispettive competenze, di adottare una disciplina secondaria, secondo quanto previsto dalle disposizioni attuative del presente articolo; \n m) assicurare, in attuazione degli articoli 1, 4, 6, 8, 9, 19 e 21 della direttiva (UE) 2022/2557, il coordinamento tra le disposizioni adottate per il recepimento della medesima direttiva, le disposizioni di recepimento della direttiva (UE) 2022/2555 del Parlamento europeo e del Consiglio, del 14 dicembre 2022, nonch\u00e9 le disposizioni del regolamento (UE) 2022/2554 del Parlamento europeo e del Consiglio, del 14 dicembre 2022, ivi comprese le disposizioni nazionali di adeguamento a quest'ultimo; \n n) curare il coordinamento delle disposizioni vigenti, operando le necessarie modifiche o abrogazioni espresse e, in particolare, modificando o abrogando l'articolo 211-bis del decreto-legge 19 maggio 2020, n. 34, convertito, con modificazioni, dalla legge 17 luglio 2020, n. 77, nonch\u00e9, ai sensi dell'articolo 27 della direttiva (UE) 2022/2557, il decreto legislativo 11 aprile 2011, n. 61; \n o) nell'attuazione del presente articolo, tenere ferme le vigenti attribuzioni dell'autorit\u00e0 giudiziaria relativamente alla ricezione delle notizie di reato, del Ministero dell'interno in materia di tutela dell'ordine e della sicurezza pubblica e di difesa civile, del Ministero della difesa in materia di difesa e sicurezza dello Stato, del Dipartimento della protezione civile della Presidenza del Consiglio dei ministri in materia di previsione, prevenzione e mitigazione dei rischi, del Ministero delle imprese e del made in Italy in materia di resilienza fisica delle reti di comunicazione elettronica nonch\u00e9 dell'Agenzia per la cybersicurezza nazionale in materia di cybersicurezza e resilienza nazionale nello spazio cibernetico, istituendo un tavolo di coordinamento tra il punto di contatto unico di cui alle lettere c) e d) e la Commissione interministeriale tecnica di difesa civile in relazione alla formulazione e attuazione degli obiettivi di resilienza nazionale.\nRestano ferme le attribuzioni degli organismi preposti alla tutela della sicurezza nazionale ai sensi della legge 3 agosto 2007, n. 124; \n p) favorire la pi\u00f9 ampia tutela dei lavoratori nello svolgimento delle attivit\u00e0 ritenute critiche o sensibili, anche prevedendo disposizioni speciali, in raccordo con la normativa dell'Unione europea. \n\n Note all'art. 5: \n - Per i riferimenti alla direttiva 2022/2557, si veda nelle note all'articolo 3. \n - Per il testo dell'articolo 32 della citata legge 24 dicembre 2012, n. 234, si veda nelle note all'articolo 1. \n - Per i riferimenti alla legge 3 agosto 2007, n. 124, si veda nelle note all'articolo 3. \n - Per il testo dell'articolo 32, comma 1, lettera d), della citata legge 24 dicembre 2012, n. 234, si veda nelle note all'articolo 1. \n - Per i riferimenti alla legge 24 novembre 1981, n. 689, si veda nelle note all'articolo 3. \n - Per i riferimenti alla direttiva (UE) 2022/2555, si veda nelle note all'articolo 3. \n - Per i riferimenti al regolamento 2022/2554, si veda nelle note all'articolo 3. \n - Si riporta il testo dell'articolo 211-bis del decreto-legge 19 maggio 2020, n. 34, convertito, con modificazioni, dalla legge 17 luglio 2020, n. 77 (Misure urgenti in materia di salute, sostegno al lavoro e all'economia, nonch\u00e9 di politiche sociali connesse all'emergenza epidemiologica da COVID-19): \n \u00abArt. 212-bis (Rinnovo del parco mezzi destinato ai servizi di trasporto pubblico su acqua nel comune di Venezia). -1. Dopo l'articolo 18 della legge 29 novembre 1984, n. 798, \u00e8 inserito il seguente: \n \"Art. 18-bis. - 1. Al fine di incentivare la salvaguardia ambientale e la prevenzione dell'inquinamento delle acque e dell'aria nel comune di Venezia, anche promuovendo la sostenibilit\u00e0 e l'innovazione del trasporto pubblico locale su acqua, sono attribuiti al comune di Venezia 5 milioni di euro per l'anno 2020, 10 milioni di euro per l'anno 2021e 5 milioni di euro per l'anno 2022, per l'ammodernamento della flotta dei mezzi di trasporto pubblico su acqua\". \n 2. All'onere derivante dalle disposizioni di cui al comma 1, pari a 5 milioni di euro per l'anno 2020, a 10 milioni di euro per l'anno 2021 e a 5 milioni di euro per l'anno 2022, si provvede: \n a) quanto a 5 milioni di euro per l'anno 2020, mediante utilizzo delle risorse del Fondo di parte capitale iscritto nello stato di previsione del Ministero dell'economia e delle finanze ai sensi dell'articolo 34-ter, comma 5, della legge 31 dicembre 2009, n.196; \n b) quanto a 10 milioni di euro per l'anno 2021 e a 5 milioni di euro per l'anno 2022, mediante corrispondente riduzione delle proiezioni dello stanziamento del fondo speciale di conto capitale iscritto, ai fini del bilancio triennale 2020-2022, nell'ambito del programma \u00abFondi di riserva e speciali\u00bb della missione \u00abFondi da ripartire\u00bb dello stato di previsione del Ministero dell'economia e delle finanze per l'anno 2020, allo scopo parzialmente utilizzando l'accantonamento relativo al medesimo Ministero.\" \n - Il decreto legislativo 11 aprile 2011, n. 61, recante: \"Attuazione della Direttiva 2008/114/CE recante l'individuazione e la designazione delle infrastrutture critiche europee e la valutazione della necessit\u00e0 di migliorarne la protezione\", \u00e8 pubblicato nella Gazzetta Ufficiale n. 102 del 4 maggio 2011. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-24&atto.codiceRedazionale=24G00027&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:42:01.661491"}
{"text": "\n\n\nArt. 6\nDelega al Governo per l'adeguamento della normativa nazionale alle disposizioni del regolamento delegato (UE) 2016/161, che integra la direttiva 2001/83/CE del Parlamento europeo e del Consiglio stabilendo norme dettagliate sulle caratteristiche di sicurezza che figurano sull'imballaggio dei medicinali per uso umano\n\n\n1. Il Governo \u00e8 delegato ad adottare, entro dodici mesi dalla data di entrata in vigore della presente legge, con le procedure di cui all'articolo 31 della legge 24 dicembre 2012, n. 234, uno o pi\u00f9 decreti legislativi per adeguare la normativa nazionale alle disposizioni del regolamento delegato (UE) 2016/161 della Commissione, del 2 ottobre 2015. \n\n\n\n\n\n2. Nell'esercizio della delega di cui al comma 1, il Governo osserva, oltre ai principi e criteri direttivi generali di cui all'articolo 32 della legge 24 dicembre 2012, n. 234, anche i seguenti principi e criteri direttivi specifici: \n\na) prevedere specifiche e progressive misure finalizzate ad introdurre, entro il 9 febbraio 2025, l'apposizione dell'identificativo univoco e dell'elemento di sicurezza antimanomissione sulle confezioni dei medicinali; \n\nb) garantire alle aziende di produzione, nel rispetto del termine di decorrenza di cui alla lettera a), congrui tempi di adeguamento alla normativa per l'aggiornamento dello stato tecnologico delle medesime imprese; \n\nc) adeguare e raccordare alle disposizioni del regolamento delegato (UE) 2016/161 le disposizioni nazionali vigenti e, in particolare, le modalit\u00e0 e le procedure di vigilanza, sorveglianza del mercato e controllo della sicurezza dei farmaci, con abrogazione espressa delle norme nazionali incompatibili; \n\nd) prevedere che, su autorizzazione dell'Agenzia italiana del farmaco (AIFA), i fabbricanti possano includere informazioni diverse dall'identificativo univoco nel codice a barre bidimensionale che lo contiene, in conformit\u00e0 alle disposizioni del titolo V della direttiva 2001/83/CE del Parlamento europeo e del Consiglio, del 6 novembre 2001; \n\ne) prevedere che il soggetto giuridico responsabile della costituzione e della gestione dell'archivio nazionale contenente le informazioni sulle caratteristiche di sicurezza dei medicinali per uso umano, con apposita convenzione, si avvalga della societ\u00e0 di cui all'articolo 1 della legge 13 luglio 1966, n. 559, per la realizzazione e la gestione dello stesso e verifichi la conformit\u00e0 delle medesime informazioni alle prescrizioni del regolamento delegato (UE) 2016/161, nonch\u00e9 prevedere le modalit\u00e0 di controllo da parte del Ministero della salute e dell'AIFA sul funzionamento dell'archivio al fine delle indagini sui potenziali casi di falsificazione, sul rimborso dei medicinali nonch\u00e9 sulla farmacovigilanza e sulla farmacoepidemiologia. Con la convenzione sono definite le modalit\u00e0 di realizzazione e di gestione del sistema di archivi nonch\u00e9 i relativi costi a carico dei fabbricanti dei medicinali che presentano le caratteristiche di sicurezza a norma dell'articolo 54-bis, paragrafo 2, secondo comma, lettera e), della citata direttiva 2001/83/CE. Dall'attuazione della presente disposizione non devono derivare nuovi o maggiori oneri a carico della finanza pubblica; \n\nf) definire il sistema sanzionatorio, attraverso la previsione di sanzioni amministrative efficaci, dissuasive e proporzionate alla gravit\u00e0 delle violazioni delle disposizioni del regolamento delegato (UE) 2016/161 e il riordino del sistema vigente; \n\ng) prevedere che gli oneri per la realizzazione e la gestione dell'archivio siano interamente a carico del soggetto giuridico costituito ai sensi dell'articolo 31 del regolamento delegato (UE) 2016/161. \n\n\n\n\n3. Dall'attuazione del presente articolo non devono derivare nuovi o maggiori oneri per la finanza pubblica. Le amministrazioni competenti provvedono ai relativi adempimenti con le risorse umane, strumentali e finanziarie disponibili a legislazione vigente. \n\n\n\n Note all'art. 6: \n - Per il testo dell'articolo 31 della citata legge 24 dicembre 2012, n. 234, si veda nelle note all'articolo 1. \n\n - Il regolamento delegato (UE) 2016/161 della Commissione, del 2 ottobre 2015, che integra la direttiva 2001/83/CE del Parlamento europeo e del Consiglio, stabilendo norme dettagliate sulle caratteristiche di sicurezza che figurano sull'imballaggio dei medicinali per uso umano (Testo rilevante ai fini del SEE), \u00e8 pubblicato nella GUUE 9 febbraio 2016, n. L 32. \n - Per il testo dell'articolo 32 della citata legge 24 dicembre 2012, n. 234, si veda nelle note all'articolo 1. \n - La direttiva 2001/83/CE del Parlamento europeo e del Consiglio, del 6 novembre 2001, recante un codice comunitario relativo ai medicinali per uso umano, \u00e8 pubblicata nella GUCE 28 novembre 2001, n. L 311. \n - Si riporta il testo dell'articolo 1 della legge 13 luglio 1966, n. 559 (Nuovo ordinamento dell'Istituto Poligrafico dello Stato): \n \u00abArt. 1. - 1. L'Istituto Poligrafico e Zecca dello Stato, di seguito denominato anche Istituto, \u00e8 trasformato in societ\u00e0 per azioni entro il 31 dicembre 2001, previa verifica dei necessari requisiti economici e patrimoniali e approvazione di un piano triennale d'impresa da parte del Ministro del tesoro, del bilancio e della programmazione economica, comprensivo del piano riguardante la gestione del patrimonio immobiliare. Le azioni della societ\u00e0 derivante dalla trasformazione dell'Istituto sono attribuite al Tesoro dello Stato. \n 2. Sino alla trasformazione in societ\u00e0 per azioni, l'Istituto conserva la personalit\u00e0 giuridica di ente pubblico economico, \u00e8 sottoposto alla vigilanza del Ministro del tesoro, del bilancio e della programmazione economica ed \u00e8 disciplinato dalla presente legge.\u00bb \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-24&atto.codiceRedazionale=24G00027&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:42:05.755027"}
{"text": "\n\n\nArt. 7\n\n\n\nPrincipi e criteri direttivi per l'esercizio della delega per il recepimento della direttiva (UE) 2021/2167, relativa ai gestori di crediti e agli acquirenti di crediti e che modifica le direttive 2008/48/CE e 2014/17/UE \n\n 1. Nell'esercizio della delega per il recepimento della direttiva (UE) 2021/2167 del Parlamento europeo e del Consiglio, del 24 novembre 2021, il Governo osserva, oltre ai principi e criteri direttivi generali di cui all'articolo 32 della legge 24 dicembre 2012, n. 234, anche i seguenti principi e criteri direttivi specifici: \n a) apportare alla normativa vigente e, in particolare, al testo unico delle leggi in materia bancaria e creditizia, di cui al decreto legislativo 1\u00b0 settembre 1993, n. 385, le modifiche e le integrazioni necessarie al corretto e integrale recepimento della direttiva (UE) 2021/2167, all'eventuale esercizio delle opzioni ivi previste nonch\u00e9 all'applicazione delle pertinenti norme tecniche di recepimento della direttiva, tenendo conto, ove opportuno, degli orientamenti dell'Autorit\u00e0 bancaria europea; \n b) apportare alla normativa vigente ogni modifica e integrazione necessaria ad assicurare l'adeguatezza, l'efficacia e l'efficienza del quadro normativo nazionale, modificando, in particolare, il decreto legislativo 21 novembre 2007, n. 231, al fine di assicurare l'opportuno coordinamento tra la disciplina nazionale in materia di prevenzione dell'utilizzo del sistema finanziario a scopo di riciclaggio dei proventi di attivit\u00e0 criminose e di finanziamento del terrorismo, ivi compreso il relativo impianto sanzionatorio, e quella di recepimento della direttiva (UE) 2021/2167; \n c) garantire la coerenza della disciplina nazionale di recepimento della direttiva (UE) 2021/2167 con il quadro normativo dell'Unione europea in materia di tutela dei consumatori e dei debitori nonch\u00e9 con le norme in materia di protezione dei dati personali; \n d) individuare una o pi\u00f9 autorit\u00e0, dotate di indipendenza, anche finanziaria, competenti a esercitare le attivit\u00e0 di vigilanza nonch\u00e9 le funzioni e i compiti previsti dalla direttiva (UE) 2021/2167, compresi lo scambio di informazioni e il coordinamento con le autorit\u00e0 competenti degli Stati membri e la pubblicazione nei propri siti internet istituzionali dell'elenco dei gestori di crediti autorizzati e delle disposizioni nazionali, primarie e secondarie, di recepimento della citata direttiva (UE) 2021/2167, attribuendo loro tutti i poteri di vigilanza, indagine e intervento previsti dalla medesima direttiva; nel caso di individuazione di pi\u00f9 autorit\u00e0, identificare l'autorit\u00e0 competente come punto unico di contatto per lo scambio di informazioni e il coordinamento con le autorit\u00e0 competenti degli Stati membri; \n e) prevedere, ove opportuno, il ricorso alla disciplina secondaria, in particolare adottata dall'autorit\u00e0 o dalle autorit\u00e0 individuate ai sensi della lettera d) del presente comma, nell'ambito e per le finalit\u00e0 specificamente previsti dalla direttiva (UE) 2021/2167 e dagli orientamenti dell'Autorit\u00e0 bancaria europea; \n f) apportare alla disciplina vigente le modifiche opportune per attribuire all'autorit\u00e0 o alle autorit\u00e0 individuate ai sensi della lettera d) del presente comma il potere di applicare le sanzioni amministrative e i provvedimenti correttivi previsti dall'articolo 23 della direttiva (UE) 2021/2167 nei casi di violazione delle disposizioni di recepimento e di attuazione della medesima direttiva (UE) 2021/2167 e di quelle emanate in attuazione del presente articolo, nonch\u00e9 per provvedere al coordinamento tra tali modifiche e le vigenti disposizioni nazionali che disciplinano l'esercizio del potere sanzionatorio da parte dell'autorit\u00e0 competente o delle autorit\u00e0 competenti individuate ai sensi della citata lettera d), nel rispetto dei criteri e delle procedure previsti da tali disposizioni; \n g) prevedere per le sanzioni amministrative di cui alla lettera f) i seguenti limiti edittali: \n 1) per le persone fisiche, da euro 5.000 a euro 5 milioni; \n 2) per le persone giuridiche, da euro 30.000 a euro 5 milioni ovvero al 10 per cento del fatturato, quando il fatturato \u00e8 disponibile e determinabile ed \u00e8 superiore a euro 5 milioni; \n h) prevedere che nei confronti dei soggetti che svolgono funzioni di amministrazione, di direzione o di controllo e del personale dei gestori di crediti di cui alla direttiva (UE) 2021/2167 si applichi quanto previsto dall'articolo 144-ter, comma 3, del testo unico delle leggi in materia bancaria e creditizia, di cui al decreto legislativo 1\u00b0 settembre 1993, n. 385; \n i) apportare alla normativa vigente e, in particolare, al testo unico delle leggi in materia bancaria e creditizia, di cui al decreto legislativo 1\u00b0 settembre 1993, n. 385, le modifiche e le integrazioni necessarie per estendere, in tutto o in parte, la disciplina nazionale di recepimento della direttiva (UE) 2021/2167, nonch\u00e9 le pertinenti norme tecniche di attuazione della direttiva medesima, ai crediti concessi, e ai relativi contratti stipulati, da altri soggetti abilitati alla concessione di finanziamenti, per garantire il coordinamento delle disposizioni settoriali vigenti nonch\u00e9 l'adeguatezza, l'efficacia e l'efficienza dell'ordinamento nazionale, tenendo conto, ove opportuno, degli orientamenti dell'Autorit\u00e0 bancaria europea e prevedendo, se del caso, il ricorso alla disciplina secondaria dell'autorit\u00e0 o delle autorit\u00e0 individuate ai sensi della lettera d) del presente comma; \n l) in conseguenza delle disposizioni nazionali adottate ai sensi delle lettere da a) a i) del presente comma, apportare alla legge 30 aprile 1999, n. 130, le ulteriori modifiche e integrazioni necessarie per assicurare il coordinamento tra la disciplina nazionale in materia di cartolarizzazione dei crediti e la disciplina di recepimento della direttiva (UE) 2021/2167, l'adeguatezza, l'efficienza e l'efficacia dell'ordinamento nazionale e la stabilit\u00e0 del settore finanziario nel suo complesso, in particolare prevedendo che si applichino, in tutto o in parte, gli obblighi in materia di tutela dei consumatori e dei debitori previsti dalla direttiva (UE) 2021/2167, qualora ricorrano analoghe esigenze di tutela dei debitori, nonch\u00e9 attribuire alla Banca d'Italia il potere di applicare, in caso di violazione delle disposizioni di cui alla citata legge n. 130 del 1999, ivi comprese quelle in materia di tutela dei consumatori e dei debitori emanate in attuazione del presente articolo, le sanzioni amministrative e i provvedimenti correttivi previsti dall'articolo 23, paragrafo 2, della direttiva (UE) 2021/2167, assicurando il coordinamento con le vigenti disposizioni nazionali che disciplinano l'esercizio del potere sanzionatorio da parte della Banca d'Italia, nel rispetto dei criteri, dei limiti e delle procedure previsti da tali disposizioni. \n 2. Dall'attuazione del presente articolo non devono derivare nuovi o maggiori oneri a carico della finanza pubblica. Le amministrazioni competenti provvedono all'adempimento dei compiti derivanti dall'esercizio della delega di cui al presente articolo con le risorse umane, strumentali e finanziarie disponibili a legislazione vigente. \n\n Note all'art. 7: \n - La direttiva (UE) 2021/2167 del Parlamento europeo e del Consiglio, del 24 novembre 2021, relativa ai gestori di crediti e agli acquirenti di crediti e che modifica le direttive 2008/48/CE e 2014/17/UE (Testo rilevante ai fini del SEE), \u00e8 pubblicata nella GUUE 8 dicembre 2021, n. L 438. \n - Per il testo dell'articolo 32 della citata legge 24 dicembre 2012, n. 234, si veda nelle note all'articolo 1. \n - Il decreto legislativo 21 novembre 2007, n. 231, recante: \u00abAttuazione della direttiva 2005/60/CE concernente la prevenzione dell'utilizzo del sistema finanziario a scopo di riciclaggio dei proventi di attivit\u00e0 criminose e di finanziamento del terrorismo nonch\u00e9 della direttiva 2006/70/CE che ne reca misure di esecuzione\u00bb, \u00e8 pubblicato nella Gazzetta Ufficiale n. 290 del 14 dicembre 2007, S.O.\n n. 268. \n - Si riporta il testo del comma 3 dell'articolo 144-ter, del decreto legislativo 1\u00b0 settembre 1993, n. 385, recante: \u00abTesto unico delle leggi in materia bancaria e creditizia\u00bb, pubblicato nella Gazzetta Ufficiale n. 230 del 30 settembre 1993, S.O. n. 92: \n \u00abArt. 144-ter (Altre sanzioni amministrative agli esponenti o al personale). - 1. Fermo restando quanto previsto per le societ\u00e0 e gli enti nei confronti dei quali sono accertate le violazioni, per l'inosservanza delle norme richiamate dall'articolo 144, comma 1, lettera a), e comma 1-bis, si applica la sanzione amministrativa pecuniaria da euro 5.000 fino a 5 milioni di euro nei confronti dei soggetti che svolgono funzioni di amministrazione, di direzione o di controllo, nonch\u00e9 del personale, quando l'inosservanza \u00e8 conseguenza della violazione di doveri propri o dell'organo di appartenenza e ricorrono una o pi\u00f9 delle seguenti condizioni: \n a) la condotta ha inciso in modo rilevante sulla complessiva organizzazione o sui profili di rischio aziendali; \n b) la condotta ha contribuito a determinare la mancata ottemperanza della societ\u00e0 o dell'ente a provvedimenti specifici adottati ai sensi degli articoli 53-bis, comma 1, lettera d), 67-ter, comma 1, lettera d), 108, comma 3, lettera d), 109, comma 3, lettera a), 114-quinquies.2, comma 3, lettera d), 114-quaterdecies, comma 3, lettera d); \n c) le violazioni riguardano obblighi imposti ai sensi dell'articolo 26 o dell'articolo 53, commi 4, 4-ter, e 4-quater, ovvero obblighi in materia di remunerazione e incentivazione, quando l'esponente o il personale \u00e8 la parte interessata. \n 2. Nei confronti dei soggetti che svolgono funzioni di amministrazione, di direzione o di controllo, nonch\u00e9 del personale, nei casi in cui la loro condotta abbia contribuito a determinare l'inosservanza dell'ordine di cui all'articolo 144-bis da parte della societ\u00e0 o dell'ente, si applica la sanzione amministrativa pecuniaria da euro 5.000 fino a 5 milioni di euro. \n 3. Con il provvedimento di applicazione della sanzione, in ragione della gravit\u00e0 della violazione accertata e tenuto conto dei criteri stabiliti dall'articolo 144-quater, la Banca d'Italia pu\u00f2 applicare la sanzione amministrativa accessoria dell'interdizione, per un periodo non inferiore a sei mesi e non superiore a tre anni, dallo svolgimento di funzioni di amministrazione, direzione e controllo presso intermediari autorizzati ai sensi del presente decreto legislativo, del decreto legislativo 24 febbraio 1998, n. 58, del decreto legislativo 7 settembre 2005, n. 209, o presso fondi pensione. \n 4. Si applica l'articolo 144, comma 9.\u00bb \n - La legge 30 aprile 1999, n. 130, recante: \u00abDisposizioni sulla cartolarizzazione dei crediti\u00bb, \u00e8 pubblicata nella Gazzetta Ufficiale n. 111 del 14 maggio 1999. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-24&atto.codiceRedazionale=24G00027&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:42:09.848614"}
{"text": "\n\n\nArt. 8\n\n\n\nPrincipi e criteri direttivi per l'esercizio della delega per il recepimento della direttiva (UE) 2022/431, che modifica la direttiva 2004/37/CE sulla protezione dei lavoratori contro i rischi derivanti da un'esposizione ad agenti cancerogeni o mutageni durante il lavoro \n\n 1. Nell'esercizio della delega per il recepimento della direttiva (UE) 2022/431 del Parlamento europeo e del Consiglio, del 9 marzo 2022, il Governo osserva, oltre ai principi e criteri direttivi generali di cui all'articolo 32 della legge 24 dicembre 2012, n. 234, anche i seguenti principi e criteri direttivi specifici: \n a) apportare alla normativa vigente le modificazioni necessarie ad assicurare la corretta applicazione della direttiva (UE) 2022/431, in conformit\u00e0 al Piano europeo di lotta contro il cancro, di cui alla comunicazione della Commissione europea COM(2021) 44 definitivo, del 3 febbraio 2021, in particolare attraverso la previsione di obblighi specifici del datore di lavoro, anche in materia di formazione ovvero informazione, in ragione del nuovo campo di applicazione della direttiva, sentita anche la comunit\u00e0 scientifica in materia di formazione, protocolli, sorveglianza e monitoraggio; \n b) aggiornare l'attuale sistema di sorveglianza sanitaria, al fine di assicurare la corretta applicazione della direttiva (UE) 2022/431. \n\n Note all'art. 8: \n - La direttiva (UE) 2022/431 del Parlamento europeo e del Consiglio, del 9 marzo 2022, che modifica la direttiva 2004/37/CE sulla protezione dei lavoratori contro i rischi derivanti da un'esposizione ad agenti cancerogeni o mutageni durante il lavoro, \u00e8 pubblicata nella GUUE 16 marzo 2022, n. L 88. \n - Per il testo dell'articolo 32 della citata legge 24 dicembre 2012, n. 234, si veda nelle note all'articolo 1. \n - La comunicazione della Commissione europea COM (2021) 44 definitivo, del 3 febbraio 2021, reca il Piano europeo di lotta contro il cancro. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-24&atto.codiceRedazionale=24G00027&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:42:13.939324"}
{"text": "\n\n\nArt. 9\n\n\n\nPrincipi e criteri direttivi per l'esercizio della delega per il recepimento della direttiva (UE) 2023/970 del Parlamento europeo e del Consiglio, del 10 maggio 2023, volta a rafforzare l'applicazione del principio della parit\u00e0 di retribuzione tra uomini e donne per uno stesso lavoro o per un lavoro di pari valore attraverso la trasparenza retributiva e i relativi meccanismi di applicazione \n\n 1. Nell'esercizio della delega per il recepimento della direttiva (UE) 2023/970 del Parlamento europeo del Consiglio, del 10 maggio 2023, il Governo osserva, oltre ai principi e criteri direttivi generali di cui all'articolo 32 della legge 24 dicembre 2012, n. 234, anche i seguenti principi e criteri direttivi specifici: \n a) apportare alla normativa vigente le modificazioni necessarie ad assicurare la corretta e integrale applicazione della direttiva (UE) 2023/970, tenendo conto anche di quanto riportato nei considerando della direttiva medesima, in coerenza con la strategia per la parit\u00e0 di genere 2020-2025, di cui alla comunicazione della Commissione europea COM(2020) 152 definitivo, del 5 marzo 2020, e nel rispetto dell'autonomia delle parti sociali nazionali; \n b) introdurre disposizioni volte a individuare gli strumenti o le metodologie per valutare e raffrontare il valore del lavoro, prevedendo anche un coinvolgimento delle parti sociali nella definizione di tale valore ed evitando incertezze interpretative e applicative; \n c) ai fini del rafforzamento dei meccanismi di trasparenza retributiva, estendere a una pi\u00f9 ampia platea di destinatari gli obblighi concernenti l'accessibilit\u00e0 e le comunicazioni di informazioni sul divario retributivo, tenuto conto della rilevanza delle informazioni sul divario retributivo di genere, verificando altres\u00ec la possibilit\u00e0 di ricavare in modo automatico le informazioni richieste da dati amministrativi gi\u00e0 esistenti, quali i flussi informativi trasmessi mensilmente dai datori di lavoro agli enti previdenziali, al fine di ridurre gli oneri amministrativi per le imprese. \n\n Note all'art. 9: \n - La direttiva (UE) 2023/970 del Parlamento europeo e del Consiglio, del 10 maggio 2023, volta a rafforzare l'applicazione del principio della parit\u00e0 di retribuzione tra uomini e donne per uno stesso lavoro o per un lavoro di pari valore attraverso la trasparenza retributiva e i relativi meccanismi di applicazione (Testo rilevante ai fini del SEE), \u00e8 pubblicata nella GUUE 17 maggio 2023, n. L 132. \n\n - Per il testo dell'articolo 32 della citata legge 24 dicembre 2012, n. 234, si veda nelle note all'articolo 1. \n\n - La comunicazione della Commissione europea COM (2020) 152 definitivo, del 5 marzo 2020, reca l'Unione dell'uguaglianza: la strategia per la parit\u00e0 di genere 2020-2025. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-24&atto.codiceRedazionale=24G00027&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:42:18.032883"}
{"text": "\n\n\nArt. 10\n\n\n\nPrincipi e criteri direttivi per il recepimento della direttiva (UE) 2022/2380, che modifica la direttiva 2014/53/UE, concernente l'armonizzazione delle legislazioni degli Stati membri relative alla messa a disposizione sul mercato di apparecchiature radio, e per l'adeguamento della normativa nazionale all'articolo 138 del regolamento (UE) 2018/1139, che modifica la direttiva 2014/53/UE concernente l'armonizzazione delle legislazioni degli Stati membri relative alla messa a disposizione sul mercato di apparecchiature radio \n\n 1. Nell'esercizio della delega per il recepimento della direttiva (UE) 2022/2380 del Parlamento europeo e del Consiglio, del 23 novembre 2022, nonch\u00e9 per assicurare l'adeguamento dell'ordinamento nazionale all'articolo 138 del regolamento (UE) 2018/1139 del Parlamento europeo e del Consiglio, del 4 luglio 2018, il Governo osserva, oltre ai principi e criteri direttivi generali di cui all'articolo 32 della legge 24 dicembre 2012, n. 234, anche i seguenti principi e criteri direttivi specifici: \n a) apportare al decreto legislativo 22 giugno 2016, n. 128, le modifiche e le integrazioni necessarie al corretto e integrale recepimento della direttiva (UE) 2022/2380 nell'ordinamento nazionale, tenendo conto anche di quanto riportato nelle premesse della direttiva medesima; \n b) introdurre nel decreto legislativo 22 giugno 2016, n. 128, ulteriori sanzioni amministrative efficaci, proporzionate e dissuasive per le violazioni degli obblighi previsti dalla direttiva (UE) 2022/2380; \n c) apportare al decreto legislativo 22 giugno 2016, n. 128, le modifiche e le integrazioni necessarie ad assicurarne la coerenza con l'articolo 138 del regolamento (UE) 2018/1139 del Parlamento europeo e del Consiglio, del 4 luglio 2018. \n\n Note all'art. 10: \n - La direttiva (UE) 2022/2380 del Parlamento europeo e del Consiglio, del 23 novembre 2022, che modifica la direttiva 2014/53/UE, concernente l'armonizzazione delle legislazioni degli Stati membri relative alla messa a disposizione sul mercato di apparecchiature radio (Testo rilevante ai fini del SEE), \u00e8 pubblicata nella GUUE 7 dicembre 2022, n. L 315. \n - Il regolamento (UE) 2018/1139 del Parlamento europeo e del Consiglio, del 4 luglio 2018, recante norme comuni nel settore dell'aviazione civile, che istituisce un'Agenzia dell'Unione europea per la sicurezza aerea e che modifica i regolamenti (CE) n. 2111/2005, (CE) n. 1008/2008, (UE) n. 996/2010, (UE) n. 376/2014 e le direttive 2014/30/UE e 2014/53/UE del Parlamento europeo e del Consiglio, e che abroga i regolamenti (CE) n. 552/2004 e (CE) n. 216/2008 del Parlamento europeo e del Consiglio e il regolamento (CEE) n. 3922/91 del Consiglio (Testo rilevante ai fini del SEE), \u00e8 pubblicato nella GUUE 22 agosto 2018, n. L 212. \n - Per il testo dell'articolo 32 della citata legge 24 dicembre 2012, n.234, si veda nelle note all'articolo 1. \n - Il decreto legislativo 22 giugno 2016, n. 128, recante: \"Attuazione della direttiva 2014/53/UE concernente l'armonizzazione delle legislazioni degli Stati membri relative alla messa a disposizione sul mercato di apparecchiature radio e che abroga la direttiva 1999/5/CE\", \u00e8 pubblicato nella Gazzetta Ufficiale n. 163 del 14 luglio 2016. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-24&atto.codiceRedazionale=24G00027&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:42:22.123469"}
{"text": "\n\n\nArt. 11\n\n\n\nPrincipi e criteri direttivi per l'esercizio della delega per il recepimento della direttiva di esecuzione (UE) 2022/2438, che modifica la direttiva 93/49/CEE e la direttiva di esecuzione 2014/98/UE per quanto riguarda gli organismi nocivi regolamentati non da quarantena rilevanti per l'Unione sui materiali di moltiplicazione delle piante ornamentali, sui materiali di moltiplicazione delle piante da frutto e sulle piante da frutto destinate alla produzione di frutti \n\n 1. Nell'esercizio della delega per il recepimento della direttiva di esecuzione (UE) 2022/2438 della Commissione, del 12 dicembre 2022, il Governo osserva, oltre ai principi e criteri direttivi generali di cui all'articolo 32 della legge 24 dicembre 2012, n. 234, anche i seguenti principi e criteri direttivi specifici: \n a) apportare al decreto legislativo 2 febbraio 2021, n. 18, le modifiche e le integrazioni necessarie ai fini del recepimento delle disposizioni contenute nella direttiva di esecuzione (UE) 2022/2438 e inerenti ai materiali di moltiplicazione delle piante da frutto e alle piante da frutto destinate alla produzione di frutti, e in particolare funzionali a: \n 1) prevedere la deroga per i materiali di pre-base, qualora questi ultimi siano stati prodotti in zone notoriamente indenni, o riconosciute indenni, da taluni organismi nocivi; \n 2) prevedere la deroga per i materiali di base, qualora questi ultimi siano stati prodotti in zone notoriamente indenni, o riconosciute indenni, da taluni organismi nocivi; \n 3) prevedere la deroga per i materiali certificati, qualora tali materiali siano stati prodotti in zone notoriamente indenni, o riconosciute indenni, da taluni organismi nocivi; \n 4) prevedere la deroga per i materiali CAC (Conformitas Agraria Communitatis), qualora tali materiali siano stati prodotti in zone notoriamente indenni, o riconosciute indenni, da taluni organismi nocivi; \n 5) modificare le parti 1, 2 e 4 dell'allegato II al decreto legislativo 2 febbraio 2021, n. 18, relativamente all'elenco degli organismi nocivi regolamentati non da quarantena e alle azioni da intraprendere contro di essi; \n b) adeguare le misure transitorie previste dal decreto legislativo 2 febbraio 2021, n. 18, a quanto stabilito dalla direttiva (UE) 2022/2438 in modo da consentire la commercializzazione di sementi e plantule prodotte a partire da piante madri di pre-base, di base e certificate o da materiali CAC esistenti prima del 1\u00b0 gennaio 2017 e che sono stati ufficialmente certificati o che soddisfano le condizioni per essere qualificati come materiali CAC anteriormente al 31 dicembre 2029; \n c) apportare al testo del decreto legislativo 2 febbraio 2021, n. 18, le modifiche necessarie a correggere il difetto di coordinamento ravvisabile tra il comma 7 e i restanti commi dell'articolo 86; \n d) apportare al testo del decreto legislativo 2 febbraio 2021, n. 18, le modifiche necessarie a correggere gli articoli 37, comma 2, 40, comma 1, e 56, comma 5, al fine di garantire una corretta interpretazione e applicazione delle disposizioni in questione. \n 2. I decreti legislativi di cui al comma 1 sono adottati previa intesa in sede di Conferenza permanente per i rapporti tra lo Stato, le regioni e le province autonome di Trento e di Bolzano ai sensi dell'articolo 3 del decreto legislativo 28 agosto 1997, n. 281. \n 3. Dall'attuazione del presente articolo non devono derivare nuovi o maggiori oneri per la finanza pubblica. L'amministrazione competente provvede ai relativi adempimenti con le risorse umane, strumentali e finanziarie disponibili a legislazione vigente. \n\n Note all'art. 11: \n - La direttiva di esecuzione (UE) 2022/2438 della Commissione, del 12 dicembre 2022, che modifica la direttiva 93/49/CEE e la direttiva di esecuzione 2014/98/UE, per quanto riguarda gli organismi nocivi regolamentati non da quarantena rilevanti per l'Unione sui materiali di moltiplicazione delle piante ornamentali, sui materiali di moltiplicazione delle piante da frutto e sulle piante da frutto destinate alla produzione di frutti, \u00e8 pubblicata nella GUUE 13 dicembre 2022, n. L 319. \n - Per il testo dell'articolo 32 della citata legge 24 dicembre 2012, n.234, si veda nelle note all'articolo 1. \n - Si riporta il testo dell'articolo 86, dell'articolo 37, comma 2, dell'articolo 40, comma 1 e dell'articolo 56, comma 5, del decreto legislativo 2 febbraio 2021, n. 18, recante: \u00abNorme per la produzione e la commercializzazione dei materiali di moltiplicazione e delle piante da frutto e delle ortive in attuazione dell'articolo 11 della legge 4 ottobre 2019, n. 117, per l'adeguamento della normativa nazionale alle disposizioni del regolamento (UE) 2016/2031 e del regolamento (UE) 2017/625\u00bb: \n \u00abArt. 86 (Disposizioni transitorie). - 1. Fino all'adozione dei provvedimenti attuativi previsti dal presente decreto, continuano a trovare applicazione le disposizioni previgenti se non confliggenti con il presente decreto. \n 2. \u00c8 consentita, fino al 31 dicembre 2022, la commercializzazione di materiali di moltiplicazione e di piante da frutto prodotti a partire da piante madri di \u00abPre-Base\u00bb, di \u00abBase\u00bb e certificate o da materiali CAC esistenti prima del 1\u00b0 gennaio 2017, e che sono stati ufficialmente certificati o che soddisfano le condizioni per essere qualificati come materiali CAC anteriormente al 31 dicembre 2022. Quando sono commercializzati, tali materiali di moltiplicazione e piante da frutto sono identificati mediante un riferimento all'articolo 32 della direttiva di esecuzione 2014/98/UE della Commissione, del 15 ottobre 2014, sull'etichetta e sul documento di accompagnamento o del fornitore. \n 3. Il CIVI-Italia mantiene le funzioni di Soggetto Gestore, attribuite con decreto del Ministero delle politiche agricole alimentari e forestali 19 giugno 2020, a condizione che invii al Ministero, entro trenta giorni dall'entrata in vigore del presente decreto, conferma del possesso dei requisiti di cui all'articolo 69, comma 1. \n 4. Le accessioni di piante madri di \u00abPre-Base\u00bb riconosciute idonee ai sensi del decreto del Ministro delle politiche agricole alimentari, forestali e del turismo 19 marzo 2019 sono riconosciute idonee ai sensi del presente decreto, a condizione che rispettino le norme tecniche prescritte dalla normativa vigente. \n 5. Le strutture gi\u00e0 riconosciute idonee come CCP, CP e CM, ai sensi del decreto del Ministero delle politiche agricole alimentari e forestali 6 dicembre 2016, mantengono il riconoscimento di idoneit\u00e0. \n 6. Le strutture gi\u00e0 riconosciute idonee come CCP, CP e CM, ai sensi del decreto del Ministro delle politiche agricole alimentari, forestali e del turismo 19 marzo 2019, mantengono il riconoscimento di idoneit\u00e0. \n 7. Le strutture gi\u00e0 individuate per le prove di coltivazione delle variet\u00e0 di piante da frutto ai fini dell'iscrizione nel Registro nazionale e al rilascio di titoli di protezione per nuove variet\u00e0 idonee come CCP e CP, ai sensi del decreto del Ministro delle politiche agricole alimentari, forestali e del turismo 23 maggio 2019, mantengono il riconoscimento di idoneit\u00e0.\u00bb \n \u00abArt. 37 (Requisiti fitosanitari per le piante madri di \u00abBase\u00bb e per i materiali di \u00abBase\u00bb). - Omissis. \n 2. Il Servizio fitosanitario regionale competente per territorio, e se del caso il fornitore, effettua il campionamento e l'analisi della pianta madre di \u00abBase\u00bb o dei materiali di \u00abBase\u00bb per rilevare la presenza degli ORNQ elencati nell'Allegato II, e in conformit\u00e0 ai requisiti di cui all'Allegato III, per quanto riguarda il genere o la specie in questione e la categoria. \n Omissis.\u00bb \n \u00abArt. 40 (Requisiti relativi alla moltiplicazione e alla propagazione delle piante madri di categoria \u00abBase\u00bb).\n - 1. Il fornitore registrato moltiplica le piante madri di \u00abBase\u00bb, coltivate a partire da materiali di \u00abPre-Base\u00bb ai sensi dell'articolo 36, comma 4, lettera a), in una serie di generazioni per ottenere il numero necessario di piante madri di \u00abBase\u00bb. Le piante madri di \u00abBase\u00bb sono moltiplicate conformemente all'articolo 32 o sono moltiplicate mediante micropropagazione conformemente all'articolo 33. Il numero massimo consentito di generazioni o di subculture nel caso di micropropagazione e la durata di vita massima consentita delle piante madri di \u00abBase\u00bb corrispondono a quelli stabiliti nell'Allegato III per i generi o le specie pertinenti. \n Omissis.\u00bb \n \u00abArt. 56 (Condizioni generali per la commercializzazione). - Omissis. \n 5. Con decreto del Ministro delle politiche agricole alimentari e forestali, da adottare entro centottanta giorni dalla data di entrata in vigore del presente decreto, sono stabilite le modalit\u00e0 per l'applicazione della deroga di cui al comma 6.\u00bb. \n - Si riporta il testo dell'articolo 3 del decreto legislativo 28 agosto 1997, n. 281 (Definizione ed ampliamento delle attribuzioni della Conferenza permanente per i rapporti tra lo Stato, le regioni e le province autonome di Trento e Bolzano ed unificazione, per le materie ed i compiti di interesse comune delle regioni, delle province e dei comuni, con la Conferenza Stato-citt\u00e0 ed autonomie locali): \n \u00abArt. 3 (Intese). - 1. Le disposizioni del presente articolo si applicano a tutti i procedimenti in cui la legislazione vigente prevede un'intesa nella Conferenza Stato-regioni. \n 2. Le intese si perfezionano con l'espressione dell'assenso del Governo e dei presidenti delle regioni e delle province autonome di Trento e di Bolzano. \n 3. Quando un'intesa espressamente prevista dalla legge non \u00e8 raggiunta entro trenta giorni dalla prima seduta della Conferenza Stato-regioni in cui l'oggetto \u00e8 posto all'ordine del giorno, il Consiglio dei Ministri provvede con deliberazione motivata. \n 4. In caso di motivata urgenza il Consiglio dei Ministri pu\u00f2 provvedere senza l'osservanza delle disposizioni del presente articolo. I provvedimenti adottati sono sottoposti all'esame della Conferenza Stato-regioni nei successivi quindici giorni. Il Consiglio dei Ministri \u00e8 tenuto ad esaminare le osservazioni della Conferenza Stato-regioni ai fini di eventuali deliberazioni successive.\u00bb \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-24&atto.codiceRedazionale=24G00027&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:42:26.216973"}
{"text": "\n\n\nArt. 12\n\n\n\nPrincipi e criteri direttivi per l'esercizio della delega per il recepimento delle direttive (UE) 2023/958, recante modifica della direttiva 2003/87/CE per quanto riguarda il contributo del trasporto aereo all'obiettivo di riduzione delle emissioni in tutti i settori dell'economia dell'Unione e recante adeguata attuazione di una misura mondiale basata sul mercato, e 2023/959, recante modifica della direttiva 2003/87/CE, che istituisce un sistema per lo scambio di quote di emissioni dei gas a effetto serra nell'Unione, e della decisione (UE) 2015/1814, relativa all'istituzione e al funzionamento di una riserva stabilizzatrice del mercato nel sistema dell'Unione per lo scambio di quote di emissione dei gas a effetto serra \n\n 1. Nell'esercizio della delega per l'attuazione della direttiva (UE) 2023/958 del Parlamento europeo e del Consiglio, del 10 maggio 2023, e della direttiva (UE) 2023/959 del Parlamento europeo e del Consiglio, del 10 maggio 2023, il Governo osserva, oltre ai principi e criteri direttivi generali di cui all'articolo 32 della legge 24 dicembre 2012, n. 234, anche i seguenti principi e criteri direttivi specifici: \n a) rafforzare la struttura organizzativa dell'autorit\u00e0 nazionale competente, di cui all'articolo 4 del decreto legislativo 9 giugno 2020, n. 47, in considerazione dell'ampliamento dei compiti da svolgere anche verso nuovi settori e tenuto conto dell'incrementata rilevanza, anche sotto l'aspetto economico, dei provvedimenti decisori adottati dalla stessa autorit\u00e0; \n b) istituire un'autorit\u00e0 nazionale competente responsabile dell'attuazione della normativa correlata al nuovo sistema per lo scambio di quote di emissione \u00abETS II\u00bb, in ragione dell'autonomia tecnica e normativa nonch\u00e9 della specificit\u00e0 di tale ambito; \n c) ottimizzare e informatizzare le rinnovate e aggiuntive procedure rientranti nel Sistema europeo per lo scambio di quote di emissione di gas a effetto serra (European Union emissions trading system - EU ETS), coordinando e integrando tali procedure con il sistema informatizzato gi\u00e0 esistente nel Portale ETS di cui all'articolo 4, comma 8, del decreto legislativo 9 giugno 2020, n. 47; \n d) rivedere e adeguare il sistema sanzionatorio al fine di definire sanzioni efficaci, proporzionate e dissuasive e di conseguire una maggiore efficacia nella prevenzione delle violazioni anche nei nuovi settori inclusi o ampliati; \n e) assegnare al Ministero dell'ambiente e della sicurezza energetica i proventi derivanti dalle sanzioni amministrative di nuova istituzione e destinare gli stessi al miglioramento delle attivit\u00e0 istruttorie, di vigilanza, di prevenzione e di monitoraggio nonch\u00e9 alla verifica del rispetto delle condizioni previste dai procedimenti rientranti nel Sistema europeo per lo scambio di quote di emissione di gas a effetto serra; \n f) assicurare che, in attuazione di quanto previsto dall'articolo 3 octies bis, paragrafo 3, secondo comma, quarto periodo, della direttiva 2003/87/CE del Parlamento europeo e del Consiglio, del 13 ottobre 2003, una parte dei proventi nazionali generati dal trasporto marittimo, non attribuiti al bilancio dell'Unione europea, sia destinata a promuovere la decarbonizzazione del settore del trasporto marittimo; \n g) abrogare espressamente le disposizioni incompatibili e coordinare le correlate disposizioni del decreto legislativo 9 giugno 2020, n. 47, assicurando la neutralit\u00e0 sui saldi di finanza pubblica nell'attribuzione delle quote dei proventi derivanti dalle aste delle quote di emissione. \n\n Note all'art. 12: \n - La direttiva (UE) 2023/958 del Parlamento europeo e del Consiglio, del 10 maggio 2023, recante modifica della direttiva 2003/87/CE per quanto riguarda il contributo del trasporto aereo all'obiettivo di riduzione delle emissioni in tutti i settori dell'economia dell'Unione e recante adeguata attuazione di una misura mondiale basata sul mercato (Testo rilevante ai fini del SEE), \u00e8 pubblicata nella GUUE 16 maggio 2023, n. L 130. \n - La direttiva (UE) 2023/959 del Parlamento europeo e del Consiglio, del 10 maggio 2023, recante modifica della direttiva 2003/87/CE, che istituisce un sistema per lo scambio di quote di emissioni dei gas a effetto serra nell'Unione, e della decisione (UE) 2015/1814, relativa all'istituzione e al funzionamento di una riserva stabilizzatrice del mercato nel sistema dell'Unione per lo scambio di quote di emissione dei gas a effetto serra (Testo rilevante ai fini del SEE), \u00e8 pubblicata nella GUUE 16 maggio 2023, n. L 130. \n - Per il testo dell'articolo 32 della citata legge 24 dicembre 2012, n. 234, si veda nelle note all'articolo 1. \n - Si riporta il testo dell'articolo 4 del decreto legislativo 9 giugno 2020, n. 47 (Attuazione della direttiva (UE) 2018/410 del Parlamento europeo e del Consiglio del 14 marzo 2018, che modifica la direttiva 2003/87/CE per sostenere una riduzione delle emissioni pi\u00f9 efficace sotto il profilo dei costi e promuovere investimenti a favore di basse emissioni di carbonio, nonch\u00e9 adeguamento della normativa nazionale alle disposizioni del regolamento (UE) 2017/2392 relativo alle attivit\u00e0 di trasporto aereo e alla decisione (UE) 2015/1814 del Parlamento europeo e del Consiglio del 6 ottobre 2015 relativa all'istituzione e al funzionamento di una riserva stabilizzatrice del mercato): \n \u00abArt. 4 (Autorit\u00e0 nazionale competente). - 1.\n L'Autorit\u00e0 nazionale competente per l'attuazione delle disposizioni della direttiva 2003/87/CE e dei relativi atti di esecuzione e atti delegati per il supporto nella gestione delle attivit\u00e0 di progetto del Protocollo di Kyoto \u00e8 il Comitato ETS, di seguito Comitato. Il Comitato ha sede presso il Ministero dell'ambiente e della sicurezza energetica. \n 2. Il Comitato \u00e8 un organo collegiale composto da quindici membri, dei quali dieci con diritto di voto e cinque con funzioni consultive, nominati con decreto del Ministro della transizione ecologica. Dei dieci membri con diritto di voto quattro, compreso il Presidente e il Vicepresidente, sono designati dal Ministro della transizione ecologica; due dal Ministro dello sviluppo economico; uno dal Ministro della Giustizia che ha diritto di voto esclusivamente sulle questioni inerenti l'attivit\u00e0 sanzionatoria; tre dal Ministro delle infrastrutture e della mobilit\u00e0 sostenibili, di cui due appartenenti all'Ente nazionale per l'aviazione civile di seguito ENAC.\n I membri designati dal Ministro delle infrastrutture e della mobilit\u00e0 sostenibili hanno diritto di voto esclusivamente sulle questioni inerenti il trasporto aereo.\n I cinque membri con funzioni consultive sono designati: uno dal Ministro dell'economia e delle finanze, uno dal Dipartimento per le politiche europee, uno dalla Conferenza permanente per i rapporti tra lo Stato, le regioni e le province autonome di Trento e di Bolzano e due dal Ministro degli affari esteri e della cooperazione internazionale e svolgono le funzioni consultive esclusivamente con riferimento alle attivit\u00e0 di cui al comma 10. \n 3. I membri del Comitato sono scelti tra persone di elevata qualifica professionale e comprovata esperienza nei settori interessati dal presente decreto e non devono trovarsi in situazione di conflitto di interessi rispetto alle funzioni loro attribuite. A tal fine, dichiarano la insussistenza di tale conflitto all'atto dell'accettazione della nomina e sono tenuti a comunicare tempestivamente al Ministero dell'ambiente e della sicurezza energetica ogni sopravvenuta situazione di conflitto di interessi. Tale comunicazione comporta la decadenza automatica dalla carica di membro del Comitato e il Ministero che lo ha designato provvede alla sua sostituzione. Resta ferma la disciplina di inconferibilit\u00e0 ed incompatibilit\u00e0 di cui al decreto legislativo 8 aprile 2013, n. 39. \n 4. I membri del Comitato durano in carica cinque anni e il mandato pu\u00f2 essere rinnovato per una sola volta. \n 5. Il Comitato opera collegialmente ed \u00e8 regolarmente costituito con la maggioranza dei componenti che adottano ogni decisione con il voto favorevole della maggioranza dei presenti. I membri con funzioni consultive partecipano alle riunioni senza diritto di voto e non sono considerati ai fini del quorum costitutivo e deliberativo del Comitato. \n 6. La preliminare attivit\u00e0 istruttoria, ai fini della stesura degli atti deliberativi del Comitato, \u00e8 di competenza del Ministero dell'ambiente e della sicurezza energetica, che a tal fine istituisce nell'ambito della Direzione generale competente per materia la Segreteria tecnica di cui al comma 7-bis. Il Ministero si avvale, inoltre, delle proprie societ\u00e0 in house, del GSE e dell'Istituto superiore per la protezione e la ricerca ambientale (ISPRA), nonch\u00e9 dell'Unione italiana delle camere di commercio, industria, artigianato e agricoltura (Unioncamere) per l'implementazione informatica del Portale di cui al comma 8, nonch\u00e9 di Unioncamere per l'implementazione informatica del Portale di cui al comma 8, anche attraverso la stipula di apposite convenzioni. \n 7. Per le attivit\u00e0 inerenti il trasporto aereo e i piccoli emettitori, i procedimenti istruttori sono svolti dal Ministero dell'ambiente e della sicurezza energetica, anche attraverso il supporto fornito, rispettivamente, dall'ENAC mediante la stipola di appositi Accordi di cooperazione e dal GSE, mediante la stipula di apposite convenzioni. \n 7-bis. Il Ministero dell'ambiente e della sicurezza energetica, ai fini di cui al comma 6, istituisce, presso la Direzione generale competente per materia, una Segreteria tecnica composta da cinque membri e da un coordinatore nominati con decreto del Ministro dell'ambiente e della sicurezza energetica. Dei cinque membri, uno \u00e8 designato dall'ISPRA, uno dall'ENAC, uno dal GSE, uno dalla societ\u00e0 in house del Ministero dell'ambiente e della sicurezza energetica avente compiti in materia di ETS e uno dall'Unioncamere. Il coordinatore, scelto tra persone dotate di comprovata esperienza nel settore ETS, \u00e8 designato dal Ministero dell'ambiente e della sicurezza energetica. \n 8. Il Portale ETS \u00e8 lo strumento utilizzato dal Ministero dell'ambiente e della sicurezza energetica e dal Comitato per lo svolgimento delle rispettive attivit\u00e0, ai fini dell'interlocuzione con i destinatari della disciplina di cui al presente decreto. Con apposita convenzione sono definite le modalit\u00e0 di interconnessione con le tecnologie telematiche delle camere di commercio. I servizi telematici erogati alle imprese e alle pubbliche amministrazioni coinvolte sono erogati in conformit\u00e0 alle disposizioni dal decreto legislativo 7 marzo 2005, n. 82. I costi delle convenzioni sono coperti dalle tariffe di cui all'articolo 46 comma 2. \n 9. Con riferimento al settore aereo, il Comitato svolge sia le attivit\u00e0 relative al sistema EU ETS che quelle derivanti dal sistema CORSIA. \n 10. Il Comitato pu\u00f2 proporre al Ministero dell'ambiente e della sicurezza energetica le azioni volte a: \n a) promuovere le attivit\u00e0 progettuali legate ai meccanismi flessibili del protocollo di Kyoto; \n b) favorire la conoscenza e promuovere le attivit\u00e0 svolte ai fini della riduzione delle emissioni di CO2 in atmosfera; \n c) valorizzare e rafforzare, anche attraverso la rete diplomatica italiana, i canali divulgativi ed operativi per fornire adeguati punti di riferimento e reti di scambio di informazioni al sistema industriale ed imprenditoriale italiano; \n d) valorizzare e rafforzare, nel quadro di un'azione concertata a beneficio del sistema-Paese, le attivit\u00e0 pianificate e le risorse allocate per lo sviluppo di programmi di cooperazione bilaterale in attuazione di accordi intergovernativi legati ai meccanismi di progetto del protocollo di Kyoto; \n e) supportare le aziende italiane con suggerimenti e linee di indirizzo nella preparazione di progetti specifici corrispondenti alle priorit\u00e0 di sviluppo sostenibile del Paese destinatario; \n f) valorizzare il potenziale dei vari settori tecnologico industriali italiani nello sviluppo di progetti internazionali per la riduzione delle emissioni. \n 11. Con decreto del Ministro dell'ambiente e della sicurezza energetica, di concerto con il Ministro della pubblica amministrazione, sono definite le modalit\u00e0 di funzionamento del Comitato e della Segreteria tecnica di cui al presente articolo. \n 12. Con decreto del Ministro dell'ambiente e della sicurezza energetica, di concerto con i Ministri dello sviluppo economico e dell'economia e delle finanze, sono definiti i compensi dei componenti del Comitato e della Segreteria tecnica di cui al comma 7-bis. \n 13. Entro il 30 aprile di ogni anno, il Comitato di cui al comma 1 presenta al Parlamento una relazione sull'attivit\u00e0 svolta nell'anno precedente.\u00bb \n - La direttiva 2003/87 del Parlamento europeo e del Consiglio, del 13 ottobre 2003, che istituisce un sistema per lo scambio di quote di emissioni dei gas a effetto serra nella Comunit\u00e0 e che modifica la direttiva 96/61/CE del Consiglio (Testo rilevante ai fini del SEE), \u00e8 pubblicata nella GUUE 25 ottobre 2003, n. L 275. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-24&atto.codiceRedazionale=24G00027&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:42:30.310893"}
{"text": "\n\n\nArt. 13\n\n\n\nPrincipi e criteri direttivi per il recepimento della direttiva (UE) 2022/2464, che modifica il regolamento (UE) n. 537/2014, la direttiva 2004/109/CE, la direttiva 2006/43/CE e la direttiva 2013/34/UE per quanto riguarda la rendicontazione societaria di sostenibilit\u00e0, e per l'adeguamento della normativa nazionale \n\n 1. Nell'esercizio della delega per il recepimento della direttiva (UE) 2022/2464 del Parlamento europeo e del Consiglio, del 14 dicembre 2022, il Governo osserva, oltre ai principi e criteri direttivi generali di cui all'articolo 32 della legge 24 dicembre 2012, n. 234, anche i seguenti principi e criteri direttivi specifici: \n a) apportare alla normativa vigente e, in particolare, al decreto legislativo 30 dicembre 2016, n. 254, al decreto legislativo 18 agosto 2015, n. 136, al decreto legislativo 27 gennaio 2010, n. 39, al testo unico delle disposizioni in materia di intermediazione finanziaria, di cui al decreto legislativo 24 febbraio 1998, n. 58, al testo unico delle disposizioni in materia bancaria e creditizia, di cui al decreto legislativo 1\u00b0 settembre 1993, n. 385, e al codice delle assicurazioni private, di cui al decreto legislativo 7 settembre 2005, n. 209, le modifiche e le integrazioni necessarie ad assicurare il corretto e integrale recepimento della direttiva (UE) 2022/2464 e il coordinamento del quadro normativo nazionale in materia di rendicontazione di sostenibilit\u00e0 e di attestazione della conformit\u00e0 della rendicontazione; \n b) prevedere che la Commissione nazionale per le societ\u00e0 e la borsa (CONSOB), quale autorit\u00e0 nazionale competente ai sensi dell'articolo 24 della direttiva 2004/109/CE del Parlamento europeo e del Consiglio, del 15 dicembre 2004, disponga dei poteri di vigilanza, di indagine e sanzionatori necessari ad assicurare il rispetto degli obblighi di rendicontazione di sostenibilit\u00e0 previsti dalla direttiva (UE) 2022/2464 nei confronti degli emittenti quotati aventi l'Italia come Stato membro d'origine ai sensi dell'articolo 1, comma 1, lettera w-quater), del testo unico delle disposizioni in materia di intermediazione finanziaria, di cui al decreto legislativo 24 febbraio 1998, n. 58, che rientrano nel campo di applicazione della citata direttiva, ivi compresi: \n 1) i poteri di vigilanza, di indagine e di intervento previsti dall'articolo 24 della citata direttiva 2004/109/CE; \n 2) il potere di applicare almeno le misure e le sanzioni amministrative previste dall'articolo 28 ter della citata direttiva 2004/109/CE, nel rispetto dei criteri, dei limiti, delle procedure e del regime di pubblicazione previsti dalla direttiva medesima, come recepiti nel citato testo unico di cui al decreto legislativo n. 58 del 1998; \n c) attribuire al Ministero dell'economia e delle finanze e alla CONSOB, tenuto conto dell'esistente riparto di competenze di cui al decreto legislativo 27 gennaio 2010, n. 39, e del perimetro di vigilanza della CONSOB sulla rendicontazione di sostenibilit\u00e0 individuato ai sensi della lettera b) del presente comma, i poteri di vigilanza, di indagine e sanzionatori necessari ad assicurare il rispetto delle previsioni e dei requisiti relativi all'attivit\u00e0 di attestazione della conformit\u00e0 della rendicontazione di sostenibilit\u00e0 disciplinati dalla direttiva 2006/43/CE, come da ultimo modificata dalla direttiva (UE) 2022/2464, e dalle disposizioni nazionali di recepimento, in coerenza con i poteri di cui dispongono in base alla legislazione vigente con riguardo alla revisione legale dei conti nonch\u00e9, con riguardo alla previsione di sanzioni amministrative, nel rispetto dei criteri, dei limiti edittali, delle procedure e del regime di pubblicazione disciplinati agli articoli da 24 a 26 del citato decreto legislativo n. 39 del 2010; \n d) apportare le occorrenti modifiche agli articoli 8 e 9 del decreto legislativo 30 dicembre 2016, n. 254, al fine di tenere conto del nuovo perimetro di vigilanza della CONSOB in materia di rendicontazione di sostenibilit\u00e0 individuato ai sensi della lettera b) del presente comma e del riparto di competenze in materia di attestazione della conformit\u00e0 della rendicontazione individuato ai sensi della lettera c) del medesimo comma; \n e) esercitare, ove ritenuto opportuno, le opzioni normative previste dalla direttiva (UE) 2022/2464, tenendo conto delle caratteristiche e delle peculiarit\u00e0 del contesto nazionale di riferimento, dei benefici e degli oneri sottesi alle suddette opzioni, della necessit\u00e0 di garantire la tutela dei destinatari di tali informazioni di sostenibilit\u00e0 nonch\u00e9 l'integrit\u00e0 e la qualit\u00e0 dei servizi di attestazione della conformit\u00e0 della rendicontazione di sostenibilit\u00e0, tenuto conto anche della fase di prima applicazione della nuova disciplina; \n f) apportare, in conformit\u00e0 alle definizioni e alla disciplina della direttiva (UE) 2022/2464 nonch\u00e9 ai principi e criteri direttivi specifici previsti dal presente comma, le occorrenti modificazioni alla normativa vigente, anche di derivazione europea, per i settori interessati dalla direttiva medesima, al fine di realizzare il migliore coordinamento con le altre disposizioni vigenti; \n g) prevedere il ricorso alla disciplina secondaria adottata dal Ministero dell'economia e delle finanze e dalla CONSOB, ove opportuno e nel rispetto delle rispettive attribuzioni, sentiti la Banca d'Italia e l'Istituto per la vigilanza sulle assicurazioni per i profili di competenza con riferimento ai soggetti da essi vigilati, per l'attuazione delle disposizioni emanate nell'esercizio della delega di cui al presente articolo, da adottare entro centottanta giorni dalla data di entrata in vigore del decreto legislativo di recepimento della direttiva (UE) 2022/2464; \n h) disciplinare forme di coordinamento e di collaborazione, anche mediante lo scambio di informazioni, tra la CONSOB e le amministrazioni pubbliche dotate di specifica competenza nelle materie della sostenibilit\u00e0 ambientale, sociale e della tutela dei diritti umani, prevedendo anche la facolt\u00e0 di concludere appositi protocolli di intesa e accordi di collaborazione, al fine di agevolare l'esercizio delle funzioni di vigilanza previste ai sensi delle lettere b) e c) del presente comma sul rispetto degli obblighi di rendicontazione di sostenibilit\u00e0 e di attestazione della conformit\u00e0 della medesima. \n 2. Dall'attuazione del presente articolo non devono derivare nuovi o maggiori oneri a carico della finanza pubblica. Le amministrazioni competenti provvedono all'adempimento dei compiti derivanti dall'esercizio della delega di cui al presente articolo con le risorse umane, strumentali e finanziarie disponibili a legislazione vigente. \n\n Note all'art. 13: \n - La direttiva (UE) 2022/2464 del Parlamento europeo e del Consiglio, del 14 dicembre 2022, che modifica il regolamento (UE) n. 537/2014, la direttiva 2004/109/CE, la direttiva 2006/43/CE e la direttiva 2013/34/UE, per quanto riguarda la rendicontazione societaria di sostenibilit\u00e0 (Testo rilevante ai fini del SEE), \u00e8 pubblicata nella GUUE 16 dicembre 2022, n. L 322. \n\n - Per il testo dell'articolo 32 della citata legge 24 dicembre 2012, n. 234, si veda nelle note all'articolo 1. \n\n - Il decreto legislativo 30 dicembre 2016, n. 254, recante: \u00abAttuazione della direttiva 2014/95/UE del Parlamento europeo e del Consiglio del 22 ottobre 2014, recante modifica alla direttiva 2013/34/UE per quanto riguarda la comunicazione di informazioni di carattere non finanziario e di informazioni sulla diversit\u00e0 da parte di talune imprese e di taluni gruppi di grandi dimensioni\u00bb, \u00e8 pubblicato nella Gazzetta Ufficiale n. 7 del 10 gennaio 2017. \n - Il decreto legislativo 18 agosto 2015, n. 136, recante: \u00abAttuazione della direttiva 2013/34/UE relativa ai bilanci d'esercizio, ai bilanci consolidati e alle relative relazioni di talune tipologie di imprese, recante modifica della direttiva 2006/43/CE del Parlamento europeo e del Consiglio e abrogazione delle direttive 78/660/CEE e 83/349/CEE, per la parte relativa ai conti annuali ed ai conti consolidati delle banche e degli altri istituti finanziari, nonch\u00e9 in materia di pubblicit\u00e0 dei documenti contabili delle succursali, stabilite in uno Stato membro, di enti creditizi ed istituti finanziari con sede sociale fuori di tale Stato membro, e che abroga e sostituisce il decreto legislativo 27 gennaio 1992, n. 87\u00bb, \u00e8 pubblicato nella Gazzetta Ufficiale n. 202 del 1\u00b0 settembre 2015. \n - Il decreto legislativo 27 gennaio 2010, n. 39, recante: \u00abAttuazione della direttiva 2006/43/CE, relativa alle revisioni legali dei conti annuali e dei conti consolidati, che modifica le direttive 78/660/CEE e 83/349/CEE, e che abroga la direttiva 84/253/CEE\u00bb, \u00e8 pubblicato nella Gazzetta Ufficiale n. 68 del 23 marzo 2010, S.O. n. 58. \n - Il decreto legislativo 24 febbraio 1998, n. 58, recante: \u00abTesto unico delle disposizioni in materia di intermediazione finanziaria, ai sensi degli articoli 8 e 21 della legge 6 febbraio 1996, n. 52\u00bb, \u00e8 pubblicato nella Gazzetta Ufficiale n. 71 del 26 marzo 1998, S.O. n. 52. \n - Per i riferimenti al decreto legislativo 1\u00b0 settembre 1993, n. 385, si veda nelle note all'articolo 7. \n - Il decreto legislativo 7 settembre 2005, n. 209, recante: \u00abCodice delle assicurazioni private\u00bb, \u00e8 pubblicato nella Gazzetta Ufficiale n. 239 del 13 ottobre 2005, S.O. n. 163. \n - La direttiva 2004/109/CE del Parlamento europeo e del Consiglio, del 15 dicembre 2004, sull'armonizzazione degli obblighi di trasparenza riguardanti le informazioni sugli emittenti i cui valori mobiliari sono ammessi alla negoziazione in un mercato regolamentato e che modifica la direttiva 2001/34/CE, \u00e8 pubblicata nella GUUE 31 dicembre 2004, n. L 390. \n - La direttiva 2006/43/CE del Parlamento europeo e del Consiglio, del 17 maggio 2006, relativa alle revisioni legali dei conti annuali e dei conti consolidati, e che modifica le direttive 78/660/CEE e 83/349/CEE del Consiglio e abroga la direttiva 84/253/CEE del Consiglio (Testo rilevante ai fini del SEE), \u00e8 pubblicata nella GUUE 9 giugno 2006, n. L 157. \n - Si riporta il testo degli articoli da 24 a 26 del decreto legislativo 27 gennaio 2010, n. 39 \u00abAttuazione della direttiva 2006/43/CE, relativa alle revisioni legali dei conti annuali e dei conti consolidati, che modifica le direttive 78/660/CEE e 83/349/CEE, e che abroga la direttiva 84/253/CEE\u00bb: \n \u00abArt. 24 (Provvedimenti del Ministero dell'economia e delle finanze). - 1. Il Ministero dell'economia e delle finanze, quando accerta irregolarit\u00e0 nello svolgimento dell'attivit\u00e0 di revisione legale, pu\u00f2 applicare le seguenti sanzioni: \n a) un avvertimento, che impone alla persona fisica o giuridica responsabile della violazione di porre termine al comportamento e di astenersi dal ripeterlo; \n b) una dichiarazione nella quale \u00e8 indicato che la relazione di revisione non soddisfa i requisiti di cui all'articolo 14; \n c) la censura, consistente in una dichiarazione pubblica di biasimo, che indica la persona responsabile e la natura della violazione; \n d) la sanzione amministrativa pecuniaria da mille a centocinquantamila euro; \n e) la sospensione dal Registro, per un periodo non superiore a tre anni, del soggetto al quale sono ascrivibili le irregolarit\u00e0 connesse all'incarico di revisione legale; \n f) la revoca di uno o pi\u00f9 incarichi di revisione legale; \n g) il divieto per il revisore legale o la societ\u00e0 di revisione legale di accettare nuovi incarichi di revisione legale per un periodo non superiore a tre anni; \n h) la cancellazione dal Registro del revisore legale, della societ\u00e0 di revisione o del responsabile dell'incarico. \n 2. Il Ministero dell'economia e delle finanze pu\u00f2 applicare le sanzioni di cui al comma 1 nei seguenti casi: \n a) mancato assolvimento dell'obbligo formativo; \n b) inosservanza degli obblighi di comunicazione delle informazioni di cui all'articolo 7, nonch\u00e9 dei dati comunque richiesti per la corretta individuazione del revisore legale o della societ\u00e0 di revisione legale, degli incarichi da essi svolti e dei relativi ricavi e corrispettivi. Nei casi di cui al presente comma, la sanzione amministrativa pecuniaria si applica nella misura da cinquanta euro a duemilacinquecento euro. \n 3. Il Ministero dell'economia e delle finanze dispone la cancellazione dal Registro dei revisori legali, della societ\u00e0 di revisione o del responsabile della revisione legale quando non ottemperino ai provvedimenti indicati nei commi 1 e 2. \n 4. Il revisore cancellato ai sensi del presente articolo pu\u00f2, su richiesta, essere di nuovo iscritto a condizione che siano trascorsi almeno sei anni dal provvedimento di cancellazione. \n 5. Il Ministero dell'economia e delle finanze pubblica sul sito istituzionale della revisione legale ogni sanzione amministrativa comminata per violazione delle disposizioni del presente decreto legislativo, comprese le informazioni concernenti il tipo e la natura della violazione e l'identit\u00e0 della persona fisica o giuridica a cui \u00e8 stata comminata la sanzione. \n 6. Nel caso le sanzioni siano oggetto di impugnazione, sul sito internet della revisione legale sono altres\u00ec pubblicate le informazioni concernenti lo stato e l'esito dell'impugnazione medesima. \n 7. Il Ministero dell'economia e delle finanze pu\u00f2 pubblicare le sanzioni in forma anonima nelle seguenti situazioni: \n a) se la pubblicazione dei dati personali riguardanti una persona fisica risulti sproporzionata rispetto al tipo di violazione; \n b) se la pubblicazione mette a rischio la stabilit\u00e0 dei mercati finanziari o un'indagine penale in corso; \n c) se la pubblicazione arreca un danno sproporzionato alle istituzioni o alle persone coinvolte. \n 8. Le sanzioni comminate ai sensi del presente articolo sono pubblicate sul sito internet istituzionale per un periodo minimo di cinque anni dopo l'esaurimento di tutti i mezzi di impugnazione o la scadenza dei termini previsti. Il Ministero dell'economia e delle finanze, tenuto conto della natura della violazione e degli interessi coinvolti, pu\u00f2 stabilire modalit\u00e0 ulteriori per dare pubblicit\u00e0 al provvedimento. \n 9. Il Ministero dell'economia e delle finanze quando accerta la mancata o l'inadeguata adozione di un sistema interno di segnalazione, pu\u00f2, tenendo conto della loro gravit\u00e0: \n a) applicare alla societ\u00e0 di revisione legale una sanzione amministrativa pecuniaria da diecimila euro a cinquecentomila euro; \n b) ordinare alla persona giuridica responsabile della violazione di porre termine al comportamento e di astenersi dal ripeterlo.\u00bb \n \u00abArt. 24-bis (Sospensione cautelare). - 1. Il Ministero dell'economia e delle finanze pu\u00f2 disporre, in relazione alla gravit\u00e0 del fatto, una sospensione cautelare del revisore per un periodo non superiore a cinque anni. \n 2. La sospensione cautelare dal Registro \u00e8 comunque disposta nei casi di applicazione da parte dell'Autorit\u00e0 giudiziaria di misure cautelari personali o di convalida dell'arresto o del fermo, ovvero di condanne, anche non definitive, che comportino l'applicazione di una misura di sicurezza detentiva o della libert\u00e0 vigilata. \n 3. Quando la sospensione sia stata disposta in dipendenza del procedimento penale e questo si concluda con sentenza di proscioglimento o di assoluzione passata in giudicato perch\u00e9 il fatto non sussiste o perch\u00e9 il fatto contestato non \u00e8 stato commesso, la sospensione \u00e8 revocata con decorrenza dalla data di pronuncia della sentenza.\u00bb \n \u00abArt. 24-ter (Sospensione per morosit\u00e0). - 1. Nel caso di mancato versamento del contributo annuale di iscrizione al Registro ai sensi dell'articolo 21, comma 7, decorsi tre mesi dalla scadenza prevista, il Ministero dell'economia e delle finanze assegna un termine, non superiore ad ulteriori trenta giorni, per effettuare il versamento. Decorso detto ulteriore termine senza che il pagamento sia stato effettuato, il revisore o la societ\u00e0 di revisione sono sospesi dal Registro. \n 2. Il decreto di sospensione, anche per gruppi di nominativi, \u00e8 comunicato alla casella PEC indicata al Registro dal soggetto interessato o nelle altre forme previste dall'ordinamento. Qualora per l'elevato numero dei destinatari la comunicazione individuale risulti particolarmente gravosa, il provvedimento di sospensione pu\u00f2 essere pubblicato, in forma integrale o per estratto, sul sito istituzionale contenente il portale informatico della revisione legale o nella Gazzetta Ufficiale della Repubblica italiana. \n 3. Il Ministero dell'economia e delle finanze dispone la revoca del provvedimento di sospensione quando l'iscritto dimostri di aver corrisposto integralmente i contributi dovuti, gravati dagli interessi legali e delle eventuali spese sostenute per riscuoterli. \n 4. Decorsi ulteriori 6 mesi dalla data del provvedimento che dispone la sospensione senza che l'iscritto abbia provveduto a regolarizzare i contributi omessi, il Ministero dell'economia e delle finanze, previa comunicazione, provvede alla cancellazione dal Registro dei revisori con le modalit\u00e0 di cui al comma 2.\u00bb \n \u00abArt. 25 (Procedura sanzionatoria). - 1. Le sanzioni amministrative previste nel presente capo sono applicate dal Ministero dell'economia e delle finanze con provvedimento motivato, previa contestazione degli addebiti agli interessati, da effettuarsi entro centottanta giorni dall'accertamento ovvero entro trecentosessanta giorni se l'interessato risiede o ha la sede all'estero, e valutate le deduzioni dagli stessi presentate nei successivi trenta giorni. \n 2. Il procedimento sanzionatorio \u00e8 retto dai principi del contraddittorio, della conoscenza degli atti istruttori, della verbalizzazione nonch\u00e9 della distinzione tra funzioni istruttorie e funzioni decisorie. \n 3. Il tipo e l'entit\u00e0 della sanzione o del provvedimento amministrativo da adottare sono definiti, in particolare, tenendo conto di tutte le circostanze pertinenti tra cui se del caso: \n a) la gravit\u00e0 e la durata della violazione; \n b) il grado di responsabilit\u00e0 della persona che ha commesso la violazione; \n c) la solidit\u00e0 finanziaria della persona responsabile; \n d) l'ammontare dei profitti ricavati o delle perdite evitate dalla persona responsabile, se possono essere determinati; \n e) il livello di cooperazione della persona responsabile con l'autorit\u00e0 vigilante; \n f) precedenti violazioni delle persona fisica o giuridica responsabile. \n 3-bis. Il Ministro dell'economia e delle finanze stabilisce con proprio regolamento le fasi e le modalit\u00e0 di svolgimento della procedura sanzionatoria, nel rispetto, tra l'altro, delle garanzie per gli iscritti al Registro. \n 3-ter. L'azione disciplinare si prescrive nel termine di sei anni dall'evento che pu\u00f2 dar luogo all'apertura della procedura sanzionatoria. \n 3-quater. Nel caso in cui i provvedimenti di cui all'articolo 24 consistano in una sanzione amministrativa pecuniaria la medesima sanzione \u00e8 ridotta alla met\u00e0 nel caso di pagamento entro trenta giorni dall'avvenuta ricezione. \n 4. Avverso il provvedimento di applicazione delle sanzioni previste dal presente capo \u00e8 ammessa opposizione alla Corte d'appello del luogo in cui ha sede la societ\u00e0 di revisione o il revisore legale autore della violazione ovvero, nei casi in cui tale criterio non sia applicabile, del luogo in cui la violazione \u00e8 stata commessa.\n L'opposizione deve essere notificata al Ministero dell'economia e delle finanze entro trenta giorni dalla sua comunicazione e deve essere depositata presso la cancelleria della Corte d'appello entro trenta giorni dalla notifica. \n 5. L'opposizione non sospende l'esecuzione del provvedimento. La Corte d'appello, se ricorrono gravi motivi, pu\u00f2 disporre la sospensione con decreto motivato. \n 6. La Corte d'appello, su istanza delle parti, pu\u00f2 fissare termini per la presentazione di memorie e documenti, nonch\u00e9 consentire l'audizione anche personale delle parti. \n 7. La Corte d'appello decide sull'opposizione in camera di consiglio, sentito il pubblico ministero, con decreto motivato. \n 8. Copia del decreto \u00e8 trasmessa a cura della cancelleria della Corte d'appello al Ministero dell'economia e delle finanze ai fini della pubblicazione sul sito internet di cui all'articolo 7, comma 5.\u00bb \n \u00abArt. 26 (Provvedimenti della Consob). - 1. La Consob, quando accerta la violazione delle disposizioni di cui agli articoli 9, 9-bis, 10, 10-bis, 10-ter, 10-quater, 10-quinquies, 11, 14 e 17 del presente decreto, e delle relative norme di attuazione, e di cui agli articoli 4, 5, 6, 8, 10, 11, 15, 17, 18 e 26, comma 8, del Regolamento europeo, pu\u00f2 applicare le seguenti sanzioni: \n a) una sanzione amministrativa pecuniaria da euro diecimila a euro cinquecentomila nei confronti del revisore legale, della societ\u00e0 di revisione legale e del responsabile dell'incarico; per la violazione dei divieti di cui agli articoli 17 del presente decreto e 4 e 5 del Regolamento europeo, si applica una sanzione amministrativa pecuniaria da euro centomila a euro cinquecentomila; \n b) la revoca di uno o pi\u00f9 incarichi di revisione legale relativi a enti di interesse pubblico o enti sottoposti a regime intermedio; \n c) il divieto al revisore legale o alla societ\u00e0 di revisione legale di accettare nuovi incarichi di revisione legale relativi a enti di interesse pubblico o enti sottoposti a regime intermedio per un periodo non superiore a tre anni; \n d) la sospensione dal Registro, per un periodo non superiore a tre anni, del revisore legale, della societ\u00e0 di revisione legale o del responsabile dell'incarico ai quali sono ascrivibili le irregolarit\u00e0; \n e) la cancellazione dal Registro del revisore legale, della societ\u00e0 di revisione legale o del responsabile dell'incarico ai quali sono ascrivibili le irregolarit\u00e0. \n 1-bis. La Consob comunica al Ministero dell'economia e delle finanze i provvedimenti di cui al comma 1, lettere d) ed e) ai fini della loro annotazione sul Registro. \n 1-ter. Quando le violazioni di cui al comma 1 sono connotate da scarsa offensivit\u00e0 o pericolosit\u00e0, la Consob, in alternativa alle sanzioni indicate al medesimo comma, pu\u00f2: \n a) pubblicare una dichiarazione indicante il responsabile della violazione e la natura della stessa; o  b) ordinare di eliminare le infrazioni contestate, con eventuale indicazione delle misure da adottare e del termine per l'adempimento, e di astenersi dal ripeterle. \n 1-quater. Per l'inosservanza entro il termine stabilito dell'ordine di cui al comma 1-ter, lettera b), la Consob applica la sanzione amministrativa pecuniaria prevista per la violazione originariamente contestata aumentata fino ad un terzo. \n 1-quinquies. Quando le irregolarit\u00e0 accertate abbiano comportato l'emissione di una relazione di revisione che non soddisfa i requisiti stabiliti dall'articolo 14 del presente decreto o, ove applicabile, dall'articolo 10 del Regolamento europeo, la Consob, con il provvedimento di applicazione della sanzione di cui al comma 1, dichiara che la relazione di revisione non soddisfa i requisiti stabiliti dall'articolo 14 del presente decreto o, ove applicabile, dall'articolo 10 del Regolamento europeo. \n 1-sexies. La Consob, quando accerta la violazione dell'articolo 18 del presente decreto e degli articoli 7, 12, 13 e 14 del Regolamento europeo pu\u00f2 comminare al revisore legale o alla societ\u00e0 di revisione legale le sanzioni di cui al comma 1, lettera a), e ai commi 1-ter e 1-quater. \n 1-septies. Ferma restando l'applicazione delle sanzioni di cui al comma 1, la Consob, per l'inosservanza delle disposizioni degli articoli 10-ter e 17 del presente decreto, e delle relative norme di attuazione, e degli articoli 4, 5, 8 e 26, comma 8, del Regolamento europeo, applica la sanzione amministrativa pecuniaria da euro diecimila a euro cinquecentomila nei confronti dei membri degli organi di amministrazione e direzione delle societ\u00e0 di revisione legale quando l'inosservanza \u00e8 conseguenza della violazione di doveri propri o dell'organo di appartenenza e ricorrono una o entrambe le seguenti condizioni: \n a) la condotta ha inciso in modo rilevante sulla complessiva organizzazione o sui profili di rischio per l'indipendenza e per la qualit\u00e0 della revisione legale della societ\u00e0 di revisione; \n b) la condotta ha contribuito a determinare la mancata ottemperanza della societ\u00e0 alle disposizioni degli articoli 10-ter e 17 del presente decreto, e delle relative norme di attuazione, e agli articoli 4, 5, 8 e 26, comma 8 del Regolamento europeo. \n 1-octies. Con il provvedimento di applicazione della sanzione, in ragione della gravit\u00e0 della violazione accertata, la Consob pu\u00f2 applicare la sanzione amministrativa accessoria dell'interdizione temporanea, per un periodo non superiore a tre anni, dall'esercizio di funzioni presso le societ\u00e0 di revisione legale. \n 1-novies. La Consob, quando accerta l'inottemperanza agli obblighi di cui all'articolo 14, comma 6, da parte degli organi di amministrazione di un ente di interesse pubblico o di un ente sottoposto a regime intermedio, applica ai componenti di tali organi responsabili delle violazioni una sanzione amministrativa pecuniaria da diecimila a cinquecentomila euro. Quando le violazioni rivestono particolare gravit\u00e0 la Consob pu\u00f2 interdire temporaneamente, per un periodo non superiore a tre anni, i membri degli organi di amministrazione e direzione responsabili delle violazioni dall'esercizio di funzioni presso gli enti di interesse pubblico o gli enti sottoposti a regime intermedio. \n 1-decies. La Consob, quando accerta la mancata o inadeguata adozione di un sistema interno di segnalazione ai sensi dell'articolo 26-bis, pu\u00f2 applicare alla societ\u00e0 di revisione legale la sanzione di cui al comma 1, lettera a). Nei casi di scarsa offensivit\u00e0 o pericolosit\u00e0 si applicano i commi 1-ter e 1-quater. \n 2. La Consob, quando accerta la violazione degli articoli 10 e 17 del presente decreto, e delle relative norme di attuazione, e degli articoli 4 e 5 del Regolamento europeo, da parte di soggetti diversi da quelli di cui ai commi 1 e 1-sexies, applica la sanzione amministrativa pecuniaria da euro diecimila a euro cinquecentomila. \n 2-bis. Qualora la violazione delle disposizioni di cui agli articoli 10 e 17, e delle relative norme di attuazione, e degli articoli 4 e 5 del Regolamento europeo, sia imputabile ai soci, ai componenti dell'organo di amministrazione o ai dipendenti della societ\u00e0 di revisione iscritti nel Registro, la Consob pu\u00f2 adottare nei confronti di tali soggetti i provvedimenti previsti dal comma 1, lettere d) ed e). \n 3. La Consob dispone la cancellazione dal Registro del revisore legale, della societ\u00e0 di revisione legale o del responsabile dell'incarico quando non ottemperino ai provvedimenti indicati nel comma 1, lettere c) e d), e comunica il provvedimento al Ministero dell'economia e delle finanze, ai fini dell'annotazione sul Registro. \n 4. Ai procedimenti sanzionatori di cui al presente articolo si applica l'articolo 195 del TUF. \n 4-bis. Ai provvedimenti di cui al presente articolo si applicano gli articoli 194-bis e 195-bis del TUF.\u00bb. \n - Si riporta il testo degli articoli 8 e 9 del decreto legislativo 30 dicembre 2016, n. 254 \u00abAttuazione della direttiva 2014/95/UE del Parlamento europeo e del Consiglio del 22 ottobre 2014, recante modifica alla direttiva 2013/34/UE per quanto riguarda la comunicazione di informazioni di carattere non finanziario e di informazioni sulla diversit\u00e0 da parte di talune imprese e di taluni gruppi di grandi dimensioni\u00bb: \n \u00abArt. 8 (Sanzioni). - 1. Agli amministratori dell'ente di interesse pubblico, obbligato a norma del presente decreto, i quali omettono di depositare, nei termini prescritti, presso il registro delle imprese la dichiarazione individuale o consolidata di carattere non finanziario, si applica una sanzione amministrativa pecuniaria da euro 20.000 ad euro 100.000. Se il deposito avviene nei trenta giorni successivi alla scadenza dei termini prescritti, la sanzione amministrativa pecuniaria \u00e8 ridotta ad un terzo. \n 2. La sanzione di cui al comma 1 si applica agli amministratori dell'ente di interesse pubblico ovvero, ridotta della met\u00e0, agli amministratori del soggetto di cui all'articolo 7 che non pu\u00f2 derogare all'attivit\u00e0 di controllo di cui all'articolo 3, comma 10, che omettono di allegare alla dichiarazione individuale o consolidata di carattere non finanziario, depositata presso il registro delle imprese, l'attestazione di cui al citato comma 10 dell'articolo 3. \n 3. Salvo che il fatto non integri l'illecito amministrativo di cui al comma 4, quando la dichiarazione individuale o consolidata di carattere non finanziario depositata presso il registro delle imprese non \u00e8 redatta in conformit\u00e0 a quanto prescritto dagli articoli 3 e 4, agli amministratori si applica una sanzione amministrativa pecuniaria da euro 20.000 ad euro 100.000. La medesima sanzione si applica ai componenti dell'organo di controllo che, in violazione dei propri doveri di vigilanza e di referto previsti dall'articolo 3, comma 7, omettono di riferire all'assemblea che la dichiarazione individuale o consolidata di carattere non finanziario non \u00e8 redatta in conformit\u00e0 a quanto prescritto dagli articoli 3 e 4. La sanzione di cui al presente comma, ridotta della met\u00e0, si applica agli amministratori e ai componenti dell'organo di controllo, se presente, dei soggetti di cui all'articolo 7, comma 1, che hanno attestato la conformit\u00e0 al presente decreto di una dichiarazione individuale o consolidata di carattere non finanziario, depositata presso il registro delle imprese, non redatta secondo quanto disposto dagli articoli 3 e 4. \n 4. Salvo che il fatto costituisca reato, quando la dichiarazione individuale o consolidata di carattere non finanziario depositata presso il registro delle imprese contiene fatti materiali rilevanti non rispondenti al vero ovvero omette fatti materiali rilevanti la cui informazione \u00e8 prevista ai sensi degli articoli 3 e 4 del presente decreto, agli amministratori e ai componenti dell'organo di controllo dell'en-te di interesse pubblico si applica una sanzione amministrativa pecuniaria da euro 50.000 ad euro 150.000. La sanzione di cui al presente comma, ridotta della met\u00e0, si applica agli amministratori e ai componenti dell'organo di controllo, se presente, dei soggetti di cui all'articolo 7, comma 1, quando presso il registro delle imprese \u00e8 depositata una dichiarazione individuale o consolidata di carattere non finanziario, di cui \u00e8 attestata la conformit\u00e0 ai sensi dell'articolo 7, comma 1, contenente fatti materiali rilevanti non rispondenti al vero ovvero nella quale risultano omessi fatti materiali rilevanti la cui informazione \u00e8 imposta dagli articoli 3 e 4 del presente decreto. \n 5. Al soggetto di cui all'articolo 3, comma 10, primo periodo, che omette di verificare l'avvenuta predisposizione della dichiarazione di carattere non finanziario si applica una sanzione amministrativa pecuniaria da euro 20.000 ad euro 50.000. Al soggetto di cui all'articolo 3, comma 10, secondo periodo, che omette di effettuare l'attestazione di conformit\u00e0 di cui alla medesima disposizione, si applica una sanzione amministrativa pecuniaria da euro 20.000 ad euro 100.000.\n Al medesimo soggetto si applica la sanzione di cui al periodo precedente quando, in violazione dei principi di comportamento e delle modalit\u00e0 di svolgimento dell'incarico di verifica di cui all'articolo 9, comma 1, lettera c), attesta la conformit\u00e0 al presente decreto, a norma dell'articolo 3, comma 10, di una dichiarazione individuale o consolidata di carattere non finanziario, depositata presso il registro delle imprese, non redatta in conformit\u00e0 agli articoli 3 e 4. \n 6. Per l'accertamento e l'irrogazione delle sanzioni amministrative pecuniarie di cui al presente articolo \u00e8 competente la Consob e si osservano le disposizioni previste dagli articoli 194-bis, 195, 195-bis e 196-bis, del decreto legislativo 24 febbraio 1998, n. 58. Le somme derivanti dal pagamento delle sanzioni sono versate all'entrata del bilancio dello Stato.\u00bb \n \u00abArt. 9 (Poteri e coordinamento tra le Autorit\u00e0). - 1. Fermo restando quanto previsto all'articolo 4 del decreto legislativo 24 febbraio 1998, n. 58, la Consob, sentite Banca d'Italia e IVASS, per i profili di competenza con riferimento ai soggetti da esse vigilati, disciplina con regolamento: \n a) le modalit\u00e0 di trasmissione diretta alla Consob della dichiarazione di carattere non finanziario da parte dei soggetti di cui agli articoli 2 e 7 del presente decreto, e, fermo restando quanto stabilito dall'articolo 5 del presente decreto, le eventuali ulteriori modalit\u00e0 di pubblicazione della dichiarazione nonch\u00e9 delle informazioni richieste dalla Consob ai sensi del comma 2 del presente articolo; \n b) le modalit\u00e0 e i termini per il controllo dalla stessa effettuato sulle dichiarazioni di carattere non finanziario, anche con riferimento ai poteri conferiti ai sensi del comma 3, lettera b) del presente articolo; \n c) i principi di comportamento e le modalit\u00e0 di svolgimento dell'incarico di verifica della conformit\u00e0 delle informazioni da parte dei revisori. \n 2. In caso di dichiarazione incompleta o non conforme agli articoli 3 e 4, la Consob richiede ai soggetti di cui agli articoli 2 e 7 le necessarie modifiche o integrazioni e fissa il termine per l'adeguamento. In caso di mancato adeguamento, si applica l'articolo 8. \n 3. La Consob pu\u00f2 altres\u00ec esercitare: \n a) nei confronti dei revisori incaricati dei compiti di cui all'articolo 3, comma 10, i poteri di cui all'articolo 22, comma 2, del decreto legislativo 27 gennaio 2010, n. 39; \n b) limitatamente all'assolvimento dei compiti di cui al presente decreto legislativo, i poteri di cui all'articolo 115, comma 1, lettere. a), b) e c), del decreto legislativo 24 febbraio 1998, n. 58, nei confronti degli enti di cui all'articolo 2 del presente decreto e dei soggetti diversi che pubblichino informazioni non finanziarie ai sensi dell'articolo 7 del presente decreto nonch\u00e9 dei componenti dei loro organi sociali.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-24&atto.codiceRedazionale=24G00027&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:42:34.411949"}
{"text": "\n\n\nArt. 14\nDelega al Governo per l'adeguamento della normativa nazionale al regolamento (UE) 2022/2036, che modifica il regolamento (UE) n. 575/2013 e la direttiva 2014/59/UE per quanto riguarda il trattamento prudenziale degli enti di importanza sistemica a livello mondiale con strategia di risoluzione a punto di avvio multiplo e metodi di sottoscrizione indiretta degli strumenti ammissibili per il soddisfacimento del requisito minimo di fondi propri e passivit\u00e0 ammissibili\n\n\n1. Il Governo \u00e8 delegato ad adottare, entro sei mesi dalla data di entrata in vigore della presente legge, uno o pi\u00f9 decreti legislativi per l'adeguamento della normativa nazionale alle disposizioni del regolamento (UE) 2022/2036 del Parlamento europeo e del Consiglio, del 19 ottobre 2022. \n\n\n\n2. Nell'esercizio della delega di cui al comma 1, il Governo osserva i principi e criteri direttivi generali di cui all'articolo 32 della legge 24 dicembre 2012, n. 234. \n\n\n\n3. Dall'attuazione del presente articolo non devono derivare nuovi o maggiori oneri per la finanza pubblica. Le amministrazioni competenti provvedono ai relativi adempimenti con le risorse umane, strumentali e finanziarie disponibili a legislazione vigente. \n\n\n\n Note all'art. 14: \n - Il regolamento (UE) 2022/2036 del Parlamento europeo e del Consiglio, del 19 ottobre 2022, che modifica il regolamento (UE) n. 575/2013 e la direttiva 2014/59/UE per quanto riguarda il trattamento prudenziale degli enti di importanza sistemica a livello mondiale con strategia di risoluzione a punto di avvio multiplo e metodi di sottoscrizione indiretta degli strumenti ammissibili per il soddisfacimento del requisito minimo di fondi propri e passivit\u00e0 ammissibili (Testo rilevante ai fini del SEE), \u00e8 pubblicato nella GUUE 25 ottobre 2022, n. L 275. \n - Per il testo dell'articolo 32 della citata legge 24 dicembre 2012, n. 234, si veda nelle note all'articolo 1. \n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-24&atto.codiceRedazionale=24G00027&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:42:38.561353"}
{"text": "\n\n\nArt. 15\nDelega al Governo per l'adeguamento della normativa nazionale alle disposizioni del regolamento (UE) 2018/1672, relativo ai controlli sul denaro contante in entrata nell'Unione o in uscita dall'Unione e che abroga il regolamento (CE) n. 1889/2005, nonch\u00e9 alle disposizioni del regolamento di esecuzione (UE) 2021/776, che stabilisce i modelli per determinati moduli nonch\u00e9 le norme tecniche per l'efficace scambio di informazioni a norma del regolamento (UE) 2018/1672\n\n\n1. Il Governo \u00e8 delegato ad adottare, entro sei mesi dalla data di entrata in vigore della presente legge, uno o pi\u00f9 decreti legislativi per adeguare la normativa nazionale alle disposizioni del regolamento (UE) 2018/1672 del Parlamento europeo e del Consiglio, del 23 ottobre 2018, e del regolamento di esecuzione (UE) 2021/776 della Commissione, dell'11 maggio 2021, con facolt\u00e0 per il Governo medesimo di emanare disposizioni integrative e correttive entro diciotto mesi dalla data di entrata in vigore di ciascuno dei decreti legislativi di cui al presente comma. \n\n\n\n2. I decreti legislativi di cui al comma 1 sono adottati previo parere del Garante per la protezione dei dati personali. \n\n\n\n\n\n3. Nell'esercizio della delega di cui al comma 1, il Governo osserva, oltre ai principi e criteri direttivi generali di cui all'articolo 32 della legge 24 dicembre 2012, n. 234, i seguenti principi e criteri direttivi specifici: \n\na) apportare al decreto legislativo 19 novembre 2008, n. 195, le modifiche necessarie al fine di dare piena attuazione alle disposizioni del regolamento (UE) 2018/1672 e del regolamento di esecuzione (UE) 2021/776, prevedendo: \n 1) la conferma delle autorit\u00e0 competenti di cui all'articolo 1, comma 1, lettera a), del citato decreto legislativo n. 195 del 2008; \n 2) l'esercizio, da parte dell'Agenzia delle dogane e dei monopoli e del Corpo della guardia di finanza, dei poteri e delle facolt\u00e0 loro attribuiti dall'ordinamento nazionale al fine di verificare l'osservanza dell'obbligo di dichiarazione di cui all'articolo 3 del regolamento (UE) 2018/1672 e ai fini dell'attuazione dell'obbligo di informativa di cui all'articolo 4 del citato regolamento (UE) 2018/1672, garantendo la celerit\u00e0, l'economicit\u00e0 e l'efficacia dei controlli di cui all'articolo 5, paragrafi 1 e 2, del medesimo regolamento (UE); \n 3) l'esecuzione, a cura delle autorit\u00e0 competenti, di controlli basati sull'analisi dei rischi, anche mediante procedimenti informatici, in conformit\u00e0 all'articolo 5, paragrafo 4, del regolamento (UE) 2018/1672; \n 4) la disciplina dell'istituto del trattenimento temporaneo del denaro contante, di cui all'articolo 7 del regolamento (UE) 2018/1672, tenendo conto delle disposizioni previste dal codice di procedura penale; \n 5) l'applicazione del sistema di sorveglianza sui movimenti transfrontalieri di denaro contante anche ai movimenti di denaro contante tra l'Italia e gli altri Stati membri; \n 6) la celerit\u00e0, l'economicit\u00e0 e l'efficacia dell'azione amministrativa, dell'accertamento delle violazioni e dei procedimenti sanzionatori; \n 7) la definizione del sistema sanzionatorio per la violazione degli obblighi di dichiarazione e di informativa di cui agli articoli 3 e 4 del regolamento (UE) 2018/1672 attraverso la previsione di sanzioni amministrative efficaci, dissuasive e proporzionate alla gravit\u00e0 delle relative violazioni; \n 8) adeguate forme di scambio di informazioni, anche per via elettronica, tra le autorit\u00e0 competenti nazionali nonch\u00e9 tra esse e le omologhe autorit\u00e0 degli altri Stati membri, anche mediante collegamento diretto al Sistema informativo doganale, e quelle dei Paesi terzi; \n 9) il rispetto del vigente assetto istituzionale e di competenze stabilito dall'ordinamento nazionale, ai sensi del decreto legislativo 22 giugno 2007, n. 109, e del decreto legislativo 21 novembre 2007, n. 231; \n\nb) apportare alla legge 17 gennaio 2000, n. 7, le modifiche necessarie per coordinarne le disposizioni con quanto previsto dal regolamento (UE) 2018/1672, evitando la sovrapposizione di obblighi dichiarativi in materia di oro, precisandone i presupposti, le modalit\u00e0, i termini e il relativo apparato sanzionatorio in caso di violazione nonch\u00e9 prevedendo l'invio delle dichiarazioni di cui alla medesima legge 17 gennaio 2000, n. 7, all'Unit\u00e0 di informazione finanziaria per l'Italia e delle comunicazioni previste dall'articolo 1, comma 3, della medesima legge n. 7 del 2000 all'Organismo per la gestione degli elenchi degli agenti in attivit\u00e0 finanziaria e dei mediatori creditizi, istituito ai sensi dell'articolo 128-undecies del testo unico di cui al decreto legislativo 1\u00b0 settembre 1993, n. 385; \n\nc) prevedere che, attraverso apposite campagne di informazione, le persone in entrata o in uscita dall'Unione europea e le persone che inviano o ricevono nell'Unione europea denaro contante non accompagnato siano informate dei loro diritti e obblighi a norma del regolamento (UE) 2018/1672; \n\nd) prevedere, in conformit\u00e0 alle definizioni, alla disciplina e alle finalit\u00e0 del regolamento (UE) 2018/1672 e del regolamento di esecuzione (UE) 2021/776, le occorrenti modificazioni e abrogazioni della normativa vigente, per i settori interessati dalla normativa da attuare, al fine di assicurare la corretta e integrale applicazione dei medesimi regolamenti e di realizzare il migliore coordinamento con le altre disposizioni vigenti. \n\n\n\n\n4. Dall'attuazione del presente articolo non devono derivare nuovi o maggiori oneri a carico della finanza pubblica. Le amministrazioni competenti provvedono all'adempimento dei compiti derivanti dall'esercizio della delega di cui al presente articolo con le risorse umane, strumentali e finanziarie disponibili a legislazione vigente. \n\n\n\n Note all'art. 15: \n - Il regolamento (UE) 2018/1672 del Parlamento europeo e del Consiglio, del 23 ottobre 2018, relativo ai controlli sul denaro contante in entrata nell'Unione o in uscita dall'Unione e che abroga il regolamento (CE) n. 1889/2005, \u00e8 pubblicato nella GUUE 12 novembre 2018, n. L 284. \n - Il regolamento di esecuzione (UE) 2021/776 della Commissione, dell'11 maggio 2021, che stabilisce i modelli per determinati moduli nonch\u00e9 le norme tecniche per l'efficace scambio di informazioni a norma del regolamento (UE) 2018/1672 del Parlamento europeo e del Consiglio, relativo ai controlli sul denaro contante in entrata nell'Unione o in uscita dall'Unione, \u00e8 pubblicato nella GUUE 12 maggio 2021, n. L 167. \n - Per il testo dell'articolo 32 della citata legge 24 dicembre 2012, n. 234, si veda nelle note all'articolo 1. \n - Si riporta il testo del comma 1, lettera a), dell'articolo 1 del decreto legislativo 19 novembre 2008, n. 195, recante: \u00abModifiche ed integrazioni alla normativa in materia valutaria in attuazione del regolamento (CE) n. 1889/2005\u00bb: \n \u00abArt. 1 (Definizioni). - 1. Nel presente decreto si intendono per: \n a) autorit\u00e0 competenti: l'Agenzia delle dogane, il Ministero dell'economia e delle finanze, la Unit\u00e0 di informazione finanziaria e la Guardia di finanza, ciascuna per le competenze individuate nel presente decreto; \n Omissis.\u00bb \n - Il decreto legislativo 22 giugno 2007, n. 109, recante: \u00abMisure per prevenire, contrastare e reprimere il finanziamento del terrorismo e l'attivit\u00e0 dei Paesi che minacciano la pace e la sicurezza internazionale, in attuazione della direttiva 2005/60/CE\u00bb, \u00e8 pubblicato nella Gazzetta Ufficiale n. 172 del 26 luglio 2007. \n - Il decreto legislativo 21 novembre 2007, n. 231, recante: \u00abAttuazione della direttiva 2005/60/CE concernente la prevenzione dell'utilizzo del sistema finanziario a scopo di riciclaggio dei proventi di attivit\u00e0 criminose e di finanziamento del terrorismo nonch\u00e9 della direttiva 2006/70/CE che ne reca misure di esecuzione\u00bb, \u00e8 pubblicato nella Gazzetta Ufficiale n. 290 del 14 dicembre 2007, - S.O. n. 268. \n - Si riporta il testo del comma 3 dell'articolo 1, della legge 17 gennaio 2000, n. 7, recante: \u00abNuova disciplina del mercato dell'oro, anche in attuazione della direttiva 98/80/CE del Consiglio, del 12 ottobre 1998\u00bb: \n \u00abArt. 1 (Commercio dell'oro). - Omissis. \n 3. L'esercizio in via professionale del commercio di oro, per conto proprio o per conto di terzi, pu\u00f2 essere svolto da banche e, previa comunicazione all'Ufficio italiano dei cambi, da soggetti in possesso dei seguenti requisiti: \n a) forma giuridica di societ\u00e0 per azioni, o di societ\u00e0 in accomandita per azioni, o di societ\u00e0 a responsabilit\u00e0 limitata, o di societ\u00e0 cooperativa, aventi in ogni caso capitale sociale interamente versato non inferiore a quello minimo previsto per le societ\u00e0 per azioni; \n b) oggetto sociale che comporti il commercio di oro; \n c) possesso, da parte dei partecipanti al capitale, degli amministratori e dei dipendenti investiti di funzioni di direzione tecnica e commerciale, dei requisiti di onorabilit\u00e0 previsti dagli articoli 108, 109 e 161, comma 2, del testo unico delle leggi in materia bancaria e creditizia, emanato con decreto legislativo 1\u00b0 settembre 1993, n. 385. \n Omissis.\u00bb \n - Si riporta il testo dell'articolo 128-undecies del decreto legislativo 1 \u00b0 settembre 1993, n. 385 (Testo unico delle leggi in materia bancaria e creditizia): \n \u00abArt. 128-undecies (Organismo). - 1. \u00c8 istituito un Organismo, avente personalit\u00e0 giuridica di diritto privato, con autonomia organizzativa, statutaria e finanziaria competente per la gestione degli elenchi degli agenti in attivit\u00e0 finanziaria e dei mediatori creditizi.\n L'Organismo \u00e8 dotato dei poteri sanzionatori necessari per lo svolgimento di tali compiti. \n 2. I primi componenti dell'organo di gestione dell'Organismo sono nominati con decreto del Ministro dell'economia e delle finanze, su proposta della Banca d'Italia, e restano in carica tre anni a decorrere dalla data di costituzione dell'Organismo. Il Ministero dell'economia e delle finanze approva con regolamento lo Statuto dell'Organismo, sentita la Banca d'Italia. \n 3. L'Organismo provvede all'iscrizione negli elenchi di cui all'articolo 128-quater, comma 2, e all'articolo 128-sexies, comma 2, previa verifica dei requisiti previsti, e svolge ogni altra attivit\u00e0 necessaria per la loro gestione; determina e riscuote i contributi e le altre somme dovute per l'iscrizione negli elenchi; svolge gli altri compiti previsti dalla legge. \n 4. L'Organismo verifica il rispetto da parte degli agenti in attivit\u00e0 finanziaria e dei mediatori creditizi della disciplina cui essi sono sottoposti; per lo svolgimento dei propri compiti, l'Organismo pu\u00f2 effettuare ispezioni e pu\u00f2 chiedere la comunicazione di dati e notizie e la trasmissione di atti e documenti, fissando i relativi termini. \n 4-bis. L'Organismo collabora con le autorit\u00e0 di altri Stati membri dell'Unione europea competenti sui soggetti di cui all'articolo 128-novies.1, comma 2; a tale fine pu\u00f2 scambiare informazioni con queste autorit\u00e0, entro i limiti e nel rispetto delle procedure previsti dal diritto dell'Unione europea.\u00bb \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-24&atto.codiceRedazionale=24G00027&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:42:42.659382"}
{"text": "\n\n\nArt. 16\nDelega al Governo per l'adeguamento della normativa nazionale alle disposizioni del regolamento (UE) 2022/2554, relativo alla resilienza operativa digitale per il settore finanziario e che modifica i regolamenti (CE) n. 1060/2009, (UE) n. 648/2012, (UE) n. 600/2014, (UE) n. 909/2014 e (UE) 2016/1011, e per il recepimento della direttiva (UE) 2022/2556, che modifica le direttive 2009/65/CE, 2009/138/CE, 2011/61/UE, 2013/36/UE, 2014/59/UE, 2014/65/UE, (UE) 2015/2366 e (UE) 2016/2341 per quanto riguarda la resilienza operativa digitale per il settore finanziario\n\n\n1. Il Governo \u00e8 delegato ad adottare, entro diciotto mesi dalla data di entrata in vigore della presente legge, con le procedure di cui all'articolo 31 della legge 24 dicembre 2012, n. 234, acquisito il parere dell'Agenzia per la cybersicurezza nazionale, uno o pi\u00f9 decreti legislativi per l'adeguamento della normativa nazionale al regolamento (UE) 2022/2554 del Parlamento europeo e del Consiglio, del 14 dicembre 2022, nonch\u00e9 per il recepimento della direttiva (UE) 2022/2556 del Parlamento europeo e del Consiglio, del 14 dicembre 2022. \n\n\n\n\n\n2. Nell'esercizio della delega di cui al comma 1, il Governo \u00e8 tenuto a seguire, oltre ai principi e criteri direttivi generali di cui all'articolo 32 della legge 24 dicembre 2012, n. 234, anche i seguenti principi e criteri direttivi specifici: \n\na) apportare alla normativa vigente, compreso il sistema sanzionatorio, le modifiche e integrazioni necessarie all'adeguamento dell'ordinamento giuridico nazionale al regolamento (UE) 2022/2554 e al recepimento della direttiva (UE) 2022/2556, con l'eventuale esercizio, anche mediante la normativa secondaria di cui alla lettera d) del presente comma, delle opzioni previste dal regolamento (UE) 2022/2554. Nell'adozione di tali modifiche e integrazioni il Governo tiene conto degli orientamenti delle autorit\u00e0 di vigilanza europee, degli atti delegati adottati dalla Commissione europea e delle disposizioni legislative nazionali di recepimento delle seguenti direttive strettamente correlate al regolamento (UE) 2022/2554: \n 1) direttiva (UE) 2022/2555 del Parlamento europeo e del Consiglio, del 14 dicembre 2022, di cui all'articolo 3 della presente legge; \n 2) direttiva (UE) 2022/2557 del Parlamento europeo e del Consiglio, del 14 dicembre 2022, di cui all'articolo 5 della presente legge; \n\nb) assicurare che alle autorit\u00e0 competenti, individuate ai sensi dell'articolo 19, paragrafo 1, secondo comma, e dell'articolo 46 del regolamento (UE) 2022/2554, siano attribuiti tutti i poteri di vigilanza, di indagine e sanzionatori per l'attuazione del regolamento (UE) 2022/2554 e della direttiva (UE) 2022/2556, coerentemente con il riparto di competenze nel settore finanziario nazionale; \n\nc) attribuire alle autorit\u00e0 di cui alla lettera b) del presente comma il potere di imporre le sanzioni e le altre misure amministrative previste dagli articoli 42, paragrafo 6, e 50 del regolamento (UE) 2022/2554, nel rispetto dei limiti edittali e delle procedure previsti dalle disposizioni nazionali che disciplinano l'irrogazione delle sanzioni e l'applicazione delle altre misure amministrative da parte delle autorit\u00e0 anzidette, avuto riguardo al riparto di competenze nel settore finanziario nazionale; \n\nd) prevedere, ove opportuno, il ricorso alla disciplina secondaria adottata dalle autorit\u00e0 indicate alla lettera b) secondo le rispettive competenze. \n\n\n\n\n3. Dall'attuazione del presente articolo non devono derivare nuovi o maggiori oneri a carico della finanza pubblica. Le amministrazioni competenti provvedono all'adempimento dei compiti derivanti dall'esercizio della delega di cui al presente articolo con le risorse umane, strumentali e finanziarie disponibili a legislazione vigente. \n\n\n\n Note all'art. 16: \n - Per il testo dell'articolo 31 della citata legge 24 dicembre 2012, n. 234, si veda nelle note all'articolo 1. \n - Per i riferimenti al regolamento (UE) 2022/2554, si veda nelle note all'art. 3. \n - Per i riferimenti alla direttiva (UE) 2022/2556, si veda nelle note all'art. 3. \n - Per il testo dell'articolo 32 della citata legge 24 dicembre 2012, n. 234, si veda nelle note all'articolo 1. \n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-24&atto.codiceRedazionale=24G00027&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:42:46.752004"}
{"text": "\n\n\nArt. 17\nDelega al Governo per l'adeguamento della normativa nazionale alle disposizioni del regolamento (UE) 2022/868, relativo alla governance europea dei dati e che modifica il regolamento (UE) 2018/1724\n\n\n1. Il Governo \u00e8 delegato ad adottare, entro quattro mesi dalla data di entrata in vigore della presente legge, con le procedure di cui all'articolo 31 della legge 24 dicembre 2012, n. 234, acquisito il parere del Garante per la protezione dei dati personali, dell'Agenzia per la cybersicurezza nazionale e dell'Agenzia per l'Italia digitale, uno o pi\u00f9 decreti legislativi al fine di adeguare la normativa nazionale alle disposizioni del regolamento (UE) 2022/868 del Parlamento europeo e del Consiglio, del 30 maggio 2022. \n\n\n\n\n\n2. Nell'esercizio della delega di cui al comma 1, il Governo \u00e8 tenuto a seguire, oltre ai principi e criteri direttivi generali di cui all'articolo 32 della legge 24 dicembre 2012, n. 234, anche i seguenti principi e criteri direttivi specifici: \n\na) designare una o pi\u00f9 autorit\u00e0, per i profili di competenza, quali autorit\u00e0 competenti ai sensi degli articoli 13 e 23 del regolamento (UE) 2022/868, attribuendo a ciascuna le relative funzioni nel rispetto dei requisiti di cui all'articolo 26 e fermo restando il rispetto dell'articolo 1, paragrafo 3, del medesimo regolamento (UE); \n\nb) definire le procedure per il coordinamento delle competenze delle autorit\u00e0 designate e delle altre amministrazioni competenti, nell'ambito delle rispettive attribuzioni, in relazione alla materia trattata, nel rispetto del principio di leale collaborazione; \n\nc) introdurre disposizioni organizzative e tecniche ai sensi dell'articolo 16 del regolamento (UE) 2022/868, per facilitare l'altruismo dei dati, come definito ai sensi dell'articolo 2, numero 16), del medesimo regolamento (UE), stabilendo altres\u00ec le informazioni necessarie che devono essere fornite agli interessati in merito al riutilizzo dei loro dati nell'interesse generale; \n\nd) designare gli organismi competenti di cui all'articolo 7 del regolamento (UE) 2022/868, anche avvalendosi di enti pubblici esistenti o di servizi interni di enti pubblici che soddisfino le condizioni stabilite dal medesimo regolamento (UE); \n\ne) garantire, conformemente alla normativa in materia di protezione dei dati personali, i presupposti di liceit\u00e0 per la trasmissione di dati personali a terzi, ai fini del riutilizzo di cui all'articolo 5, sulla base di quanto disposto dall'articolo 1, paragrafo 3, del regolamento (UE) 2022/868; \n\nf) adeguare il sistema sanzionatorio penale e amministrativo vigente alle disposizioni del regolamento (UE) 2022/868, con previsione di sanzioni efficaci, dissuasive e proporzionate alla gravit\u00e0 della violazione delle disposizioni stesse, nel rispetto dei criteri di cui all'articolo 34 del regolamento (UE) 2022/868; \n\ng) adeguare il vigente sistema delle tutele amministrativa e giurisdizionale alle fattispecie previste dagli articoli 9, paragrafo 2, 27 e 28 del regolamento (UE) 2022/868. \n\n\n\n\n3. Dall'attuazione del presente articolo non devono derivare nuovi o maggiori oneri a carico della finanza pubblica. Le amministrazioni competenti provvedono all'adempimento dei compiti derivanti dall'esercizio della delega di cui al presente articolo con le risorse umane, strumentali e finanziarie disponibili a legislazione vigente. \n\n\n\n Note all'art. 17: \n - Per il testo dell'articolo 31 della citata legge 24 dicembre 2012, n. 234, si veda nelle note all'articolo 1. \n - Il regolamento (UE) 2022/868 del Parlamento europeo e del Consiglio, del 30 maggio 2022, relativo alla governance europea dei dati e che modifica il regolamento (UE) 2018/1724 (Regolamento sulla governance dei dati) (Testo rilevante ai fini del SEE), \u00e8 pubblicato nella GUUE 3 giugno 2022, n. L 152. \n - Per il testo dell'articolo 32 della citata legge 24 dicembre 2012, n. 234, si veda nelle note all'articolo 1. \n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-24&atto.codiceRedazionale=24G00027&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:42:50.848555"}
{"text": "\n\n\nArt. 18\nDelega al Governo per l'adeguamento della normativa nazionale alle disposizioni del regolamento (UE) 2023/1113, riguardante i dati informativi che accompagnano i trasferimenti di fondi e determinate cripto-attivit\u00e0 e che modifica la direttiva (UE) 2015/849, e per l'attuazione della direttiva (UE) 2015/849, relativa alla prevenzione dell'uso del sistema finanziario a fini di riciclaggio o finanziamento del terrorismo, come modificata dall'articolo 38 del medesimo regolamento (UE) 2023/1113\n\n\n1. Il Governo \u00e8 delegato ad adottare, entro dodici mesi dalla data di entrata in vigore della presente legge, uno o pi\u00f9 decreti legislativi per adeguare la normativa nazionale al regolamento (UE) 2023/1113 del Parlamento europeo e del Consiglio, del 31 maggio 2023, e per dare attuazione alla direttiva (UE) 2015/849 del Parlamento europeo e del Consiglio, del 20 maggio 2015, come modificata dall'articolo 38 del medesimo regolamento (UE) 2023/1113. \n\n\n\n\n\n2. Nell'esercizio della delega di cui al comma 1, il Governo \u00e8 tenuto a seguire, oltre ai principi e criteri direttivi generali di cui all'articolo 32 della legge 24 dicembre 2012, n. 234, in quanto compatibili, anche i seguenti principi e criteri direttivi specifici: \n\na) con riferimento alla disciplina in materia di sanzioni e misure amministrative previste dal regolamento (UE) 2023/1113: \n 1) per le violazioni di cui all'articolo 29 del regolamento (UE) 2023/1113, stabilire il tipo e il livello di sanzione o misura amministrativa, tenuto conto dell'impianto sanzionatorio previsto dal decreto legislativo 21 novembre 2007, n. 231, per gli intermediari bancari e finanziari; \n 2) attribuire alla Banca d'Italia il potere di irrogare le sanzioni e di imporre le altre misure amministrative, anche interdittive, previste dal capo VI del regolamento (UE) 2023/1113 agli intermediari bancari e finanziari da essa vigilati; \n\nb) in attuazione della direttiva (UE) 2015/849, come modificata dall'articolo 38 del regolamento (UE) 2023/1113, apportare al decreto legislativo 21 novembre 2007, n. 231, le modificazioni necessarie a comprendere i prestatori di servizi per le criptoattivit\u00e0 nel novero degli intermediari finanziari e conseguentemente a sottoporli al corrispondente regime di controlli e sanzionatorio. \n\n\n\n\n3. Dall'attuazione del presente articolo non devono derivare nuovi o maggiori oneri a carico della finanza pubblica. Le amministrazioni competenti provvedono all'adempimento dei compiti derivanti dall'esercizio della delega di cui al presente articolo con le risorse umane, strumentali e finanziarie disponibili a legislazione vigente. \n\n\n\n Note all'art. 18: \n - Il regolamento (UE) 2023/1113 del Parlamento europeo e del Consiglio, del 31 maggio 2023, che riguarda i dati informativi che accompagnano i trasferimenti di fondi e determinate cripto-attivit\u00e0 e che modifica la direttiva (UE) 2015/849 (Testo rilevante ai fini del SEE), \u00e8 pubblicato nella GUUE 9 giugno 2023, n. L 150. \n - La direttiva (UE) 2015/849 del Parlamento europeo e del Consiglio, del 20 maggio 2015, relativa alla prevenzione dell'uso del sistema finanziario a fini di riciclaggio o finanziamento del terrorismo, che modifica il regolamento (UE) n. 648/2012 del Parlamento europeo e del Consiglio e che abroga la direttiva 2005/60/CE del Parlamento europeo e del Consiglio e la direttiva 2006/70/CE della Commissione (Testo rilevante ai fini del SEE), \u00e8 pubblicata nella GUUE 5 giugno 2015, n. L 141. \n - Per il testo dell'articolo 32 della citata legge 24 dicembre 2012, n. 234, si veda nelle note all'articolo 1. \n - Per i riferimenti al decreto legislativo 21 novembre 2007, n. 231, si veda nelle note all'articolo 15. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-24&atto.codiceRedazionale=24G00027&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:42:54.948404"}
{"text": "\n\n\nArt. 19\nDelega al Governo per l'adeguamento della normativa nazionale alle disposizioni del regolamento (UE) 2023/1114, relativo ai mercati delle cripto-attivit\u00e0 e che modifica i regolamenti (UE) n. 1093/2010 e (UE) n. 1095/2010 e le direttive 2013/36/UE e (UE) 2019/1937\n\n\n1. Il Governo \u00e8 delegato ad adottare, entro sei mesi dalla data di entrata in vigore della presente legge, uno o pi\u00f9 decreti legislativi per adeguare la normativa nazionale alle disposizioni del regolamento (UE) 2023/1114 del Parlamento europeo e del Consiglio, del 31 maggio 2023. \n\n\n\n\n\n2. Nell'esercizio della delega di cui al comma 1 il Governo si attiene, oltre che ai principi e criteri direttivi generali di cui all'articolo 32 della legge 24 dicembre 2012, n. 234, ai seguenti principi e criteri direttivi specifici: \n\na) apportare alla normativa vigente tutte le modificazioni e integrazioni necessarie ad assicurare la corretta applicazione del regolamento (UE) 2023/1114 e delle pertinenti norme tecniche di regolamentazione e di attuazione nonch\u00e9 a garantire il coordinamento con le disposizioni settoriali vigenti, comprese quelle relative ai servizi di pagamento e a strumenti e prodotti finanziari; nell'adozione di tali modifiche e integrazioni il Governo tiene conto, ove opportuno, degli orientamenti delle autorit\u00e0 di vigilanza europee; \n\nb) individuare la Banca d'Italia e la Commissione nazionale per le societ\u00e0 e la borsa (CONSOB), secondo le relative attribuzioni e finalit\u00e0, quali autorit\u00e0 competenti ai sensi dell'articolo 93, paragrafo 1, del regolamento (UE) 2023/1114, anche prevedendo opportune forme di coordinamento per evitare duplicazioni e sovrapposizioni e ridurre al minimo gli oneri gravanti sui soggetti vigilati; \n\nc) prevedere forme di coordinamento tra le autorit\u00e0 di cui alla lettera b) e l'Istituto per la vigilanza sulle assicurazioni ai fini dello svolgimento dei rispettivi compiti istituzionali; \n\nd) individuare la Banca d'Italia e la CONSOB quali punti di contatto, ai sensi dell'articolo 93, paragrafo 2, del regolamento (UE) 2023/1114, per la cooperazione amministrativa transfrontaliera tra le autorit\u00e0 competenti nonch\u00e9 con l'Autorit\u00e0 bancaria europea e l'Autorit\u00e0 europea degli strumenti finanziari e dei mercati, in coerenza con le disposizioni nazionali vigenti che attengono alla cooperazione con le predette autorit\u00e0 europee; \n\ne) prevedere il ricorso alla disciplina secondaria adottata dalle autorit\u00e0 individuate ai sensi della lettera b), ove opportuno e nel rispetto delle competenze alle stesse spettanti, nell'ambito e per le finalit\u00e0 specificamente previste dal regolamento (UE) 2023/1114 e dalla legislazione dell'Unione europea attuativa del medesimo regolamento (UE); \n\nf) attribuire alle autorit\u00e0 individuate ai sensi della lettera b) del presente comma i poteri previsti dal regolamento (UE) 2023/1114, ivi compresi i poteri di vigilanza e di indagine, di adozione di provvedimenti cautelari, di intervento sui prodotti e di trattamento dei reclami, rispettivamente previsti dagli articoli 94, 102, 105 e 108 del medesimo regolamento (UE), tenuto conto dei poteri di cui esse dispongono in base alla legislazione vigente e delle modalit\u00e0 di esercizio previste dall'articolo 94, paragrafo 5, del medesimo regolamento (UE); \n\ng) con riferimento alla disciplina delle sanzioni previste dal regolamento (UE) 2023/1114: \n 1) attribuire alla Banca d'Italia e alla CONSOB, secondo le rispettive competenze e fatto salvo quanto previsto al numero 7), il potere di irrogare le sanzioni e di imporre le altre misure amministrative, anche interdittive, previste dall'articolo 111 del regolamento (UE) 2023/1114 per le violazioni di cui al paragrafo 1, primo comma, del medesimo articolo; \n 2) stabilire l'importo delle sanzioni pecuniarie di cui all'articolo 111 del regolamento (UE) 2023/1114 prevedendo, fermi restando i massimi edittali ivi indicati, minimi edittali comunque non inferiori a euro 5.000 per le persone fisiche e a euro 30.000 per le persone giuridiche; \n 3) stabilire che per le violazioni di cui all'articolo 111, paragrafo 1, primo comma, lettera f), del regolamento (UE) 2023/1114 si applichino le sanzioni e le altre misure amministrative previste per le violazioni degli articoli 51 e 54 del testo unico di cui al decreto legislativo 1\u00b0 settembre 1993, n. 385, ovvero degli articoli 6-bis e 6-ter del testo unico di cui al decreto legislativo 24 febbraio 1998, n. 58; \n 4) coordinare, nel rispetto di quanto stabilito dal regolamento (UE) 2023/1114, le disposizioni sanzionatorie introdotte in attuazione del medesimo regolamento (UE) con quelle nazionali vigenti sull'esercizio del potere sanzionatorio da parte della Banca d'Italia e della CONSOB; \n 5) al fine di garantire l'effettiva applicazione dell'articolo 111 del regolamento (UE) 2023/1114, individuare le persone fisiche nei confronti delle quali possono essere irrogate le sanzioni e imposte le altre misure amministrative per le violazioni ivi previste, stabilendo, ove necessario, i presupposti che ne determinano la responsabilit\u00e0; \n 6) fermo restando quanto stabilito dal regolamento (UE) 2023/1114, attribuire alla Banca d'Italia e alla CONSOB, secondo le rispettive competenze, il potere di definire disposizioni attuative, anche con riferimento alla procedura sanzionatoria e alle modalit\u00e0 di pubblicazione dei provvedimenti che irrogano le sanzioni; \n 7) conformemente a quanto previsto dall'articolo 111, paragrafo 1, secondo comma, del regolamento (UE) 2023/1114, prevedere l'introduzione di sanzioni penali efficaci, proporzionate e dissuasive nei confronti di chiunque emetta, offra al pubblico o chieda l'ammissione alla negoziazione di cripto-attivit\u00e0 disciplinate dal regolamento (UE) 2023/1114 in mancanza dei requisiti e delle autorizzazioni ivi previsti nonch\u00e9 di chiunque svolga servizi disciplinati dal medesimo regolamento (UE) in mancanza delle autorizzazioni ivi previste; \n 8) disciplinare la comunicazione tra l'autorit\u00e0 giudiziaria, la Banca d'Italia e la CONSOB, secondo le rispettive competenze, dei dati in forma anonima e aggregata riguardanti le indagini penali intraprese e le sanzioni penali irrogate in relazione alle violazioni previste dall'articolo 111 del regolamento (UE) 2023/1114, ai fini della segnalazione all'Autorit\u00e0 bancaria europea e all'Autorit\u00e0 europea degli strumenti finanziari e dei mercati in conformit\u00e0 a quanto previsto dall'articolo 115, paragrafo 1, secondo comma, del citato regolamento (UE) 2023/1114; \n\nh) apportare le necessarie modificazioni al decreto legislativo 13 agosto 2010, n. 141, al fine di coordinarne le disposizioni con quanto previsto dal regolamento (UE) 2023/1114 e razionalizzare le forme di controllo sui soggetti che prestano servizi per le cripto-attivit\u00e0 ai sensi dell'articolo 59, paragrafo 1, del medesimo regolamento (UE); \n\ni) escludere o ridurre il periodo transitorio previsto dall'articolo 143, paragrafo 3, secondo comma, del regolamento (UE) 2023/1114 per i prestatori di servizi per le cripto-attivit\u00e0, ove necessario per assicurare un appropriato grado di protezione dei clienti degli stessi prestatori di servizi, la tutela della stabilit\u00e0 finanziaria, l'integrit\u00e0 dei mercati finanziari e il regolare funzionamento del sistema dei pagamenti; \n\nl) esercitare l'opzione di cui all'articolo 88, paragrafo 3, del regolamento (UE) 2023/1114 in materia di ritardo nella comunicazione al pubblico delle informazioni privilegiate, prevedendo la trasmissione, su richiesta della CONSOB, della documentazione comprovante il rispetto delle condizioni a tal fine richieste dal citato articolo 88; \n\nm) prevedere una disciplina della gestione delle crisi per gli emittenti di token collegati ad attivit\u00e0 e per i prestatori di servizi per le cripto-attivit\u00e0 di cui al regolamento (UE) 2023/1114, apportando alla normativa nazionale in materia di gestione delle crisi ogni altra modifica necessaria o opportuna per chiarire la disciplina applicabile, per tenere in considerazione le specificit\u00e0 connesse con le attivit\u00e0 disciplinate dal citato regolamento (UE) 2023/1114 e per assicurare efficacia ed efficienza alla gestione delle crisi dei soggetti che esercitano attivit\u00e0 disciplinate dal medesimo regolamento (UE), anche tenendo conto delle esigenze di proporzionalit\u00e0 della disciplina e di celerit\u00e0 delle procedure; \n\nn) tenendo conto dei principi e degli obiettivi previsti dalla lettera m) e della necessit\u00e0 di coordinare la disciplina applicabile agli strumenti finanziari digitali con quella applicabile alle cripto-attivit\u00e0 e ai servizi per le cripto-attivit\u00e0, introdurre, ove opportuno, specifiche misure per la gestione delle crisi dei soggetti iscritti nell'elenco dei responsabili dei registri per la circolazione digitale, di cui al decreto-legge 17 marzo 2023, n. 25, convertito, con modificazioni, dalla legge 10 maggio 2023, n. 52. \n\n\n\n\n3. Dall'attuazione del presente articolo non devono derivare nuovi o maggiori oneri a carico della finanza pubblica. Le amministrazioni competenti provvedono all'adempimento dei compiti derivanti dall'esercizio della delega di cui al presente articolo con le risorse umane, strumentali e finanziarie disponibili a legislazione vigente. \n\n\n\nLa presente legge, munita del sigillo dello Stato, sar\u00e0 inserita nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarla e di farla osservare come legge dello Stato. \n Data a Roma, add\u00ec 21 febbraio 2024 \nMATTARELLA\nMeloni, Presidente del Consiglio dei ministri\nFitto, Ministro per gli affari\neuropei, il Sud, le politiche di coesione e il PNRR\nVisto, il Guardasigilli: Nordio\n Note all'art. 19: \n - Il regolamento (UE) 2023/1114 del Parlamento europeo e del Consiglio, del 31 maggio 2023, relativo ai mercati delle cripto-attivit\u00e0 e che modifica i regolamenti (UE) n. 1093/2010 e (UE) n. 1095/2010 e le direttive 2013/36/UE e (UE) 2019/1937 (Testo rilevante ai fini del SEE), \u00e8 pubblicato nella GUUE 9 giugno 2023, n. L 150. \n - Per il testo dell'articolo 32 della citata legge 24 dicembre 2012, n. 234, si veda nelle note all'articolo 1. \n - Si riporta il testo degli articoli 51 e 54 del citato decreto legislativo 1\u00b0 settembre 1993, n. 385: \n \u00abArt. 51 (Vigilanza informativa). - 1. Le banche inviano alla Banca d'Italia, con le modalit\u00e0 e nei termini da essa stabiliti, le segnalazioni periodiche nonch\u00e9 ogni altro dato e documento richiesto. Esse trasmettono anche i bilanci con le modalit\u00e0 e nei termini stabiliti dalla Banca d'Italia. \n 1-bis. Le banche comunicano alla Banca d'Italia: \n a) la nomina e la mancata nomina del soggetto incaricato della revisione legale dei conti; \n b) le dimissioni del soggetto incaricato della revisione legale dei conti; \n c) la risoluzione consensuale del mandato; \n d) la revoca dell'incarico di revisione legale dei conti, fornendo adeguate spiegazioni in ordine alle ragioni che l'hanno determinata. \n 1-ter. La Banca d'Italia stabilisce modalit\u00e0 e termini per l'invio delle comunicazioni di cui al comma 1-bis. \n 1-quater. La Banca d'Italia pu\u00f2 chiedere informazioni al personale delle banche anche per il tramite di queste ultime. \n 1-quinquies. Le previsioni del comma 1 si applicano anche ai soggetti ai quali le banche abbiano esternalizzato funzioni aziendali e al loro personale.\u00bb \n \u00abArt. 54 (Vigilanza ispettiva). - 1. La Banca d'Italia pu\u00f2 effettuare ispezioni presso le banche e i soggetti ai quali esse abbiano esternalizzato funzioni aziendali e richiedere l'esibizione di documenti e gli atti che ritenga necessari. \n 2. La Banca d'Italia pu\u00f2 richiedere alle autorit\u00e0 competenti di uno Stato dell'Unione europea che esse effettuino accertamenti presso succursali di banche italiane stabilite nel territorio di detto Stato ovvero concordare altre modalit\u00e0 delle verifiche. \n 3. Le autorit\u00e0 competenti di uno Stato dell'Unione europea, dopo aver informato la Banca d'Italia, possono ispezionare, anche tramite persone da esse incaricate, le succursali stabilite nel territorio della Repubblica di banche dalle stesse autorizzate. Se le autorit\u00e0 competenti di uno Stato dell'Unione europea lo richiedono, la Banca d'Italia pu\u00f2 procedere direttamente agli accertamenti ovvero concordare altre modalit\u00e0 delle verifiche. \n 4. A condizione di reciprocit\u00e0, la Banca d'Italia pu\u00f2 concordare con le autorit\u00e0 competenti degli Stati terzi modalit\u00e0 per l'ispezione di succursali di banche insediate nei rispettivi territori. \n 5. La Banca d'Italia d\u00e0 notizia alla CONSOB delle comunicazioni ricevute ai sensi del comma 3.\u00bb. \n - Si riporta il testo degli articoli 6-bis e 6-ter del decreto legislativo 24 febbraio 1998, n. 58 (Testo unico delle disposizioni in materia di intermediazione finanziaria, ai sensi degli articoli 8 e 21 della legge 6 febbraio 1996, n. 52): \n \u00abArt. 6-bis (Poteri informativi e di indagine). - 1.\n La Banca d'Italia pu\u00f2 chiedere, nell'ambito delle sue competenze, ai soggetti abilitati la comunicazione di dati e notizie e la trasmissione di atti e documenti con le modalit\u00e0 e nei termini dalla stessa stabiliti. La Banca d'Italia, nell'ambito delle sue competenze, pu\u00f2 chiedere informazioni al personale dei soggetti abilitati, anche per il tramite di questi ultimi. \n 2. Gli obblighi previsti dal comma 1 si applicano anche a coloro ai quali i soggetti abilitati abbiano esternalizzato funzioni aziendali essenziali o importanti e al loro personale. \n 3. I poteri previsti dal comma 1 possono essere esercitati anche nei confronti del soggetto incaricato della revisione legale dei conti. \n 4. La Consob, nell'ambito delle sue competenze, pu\u00f2: \n a) chiedere a chiunque la comunicazione di dati e notizie e la trasmissione di atti e documenti con le modalit\u00e0 e nei termini dalla stessa stabiliti, che possano essere pertinenti ai fini dell'esercizio della propria funzione di vigilanza; \n b) procedere ad audizione personale nei confronti di chiunque possa essere in possesso di informazioni pertinenti. \n 5. La Consob, nell'ambito delle sue competenze, pu\u00f2 altres\u00ec, nei confronti dei soggetti abilitati: \n a) procedere a perquisizioni nei modi previsti dall'articolo 33 del decreto del Presidente della Repubblica 29 settembre 1973, n. 600, e dall'articolo 52 del decreto del Presidente della Repubblica 26 ottobre 1972, n. 633; \n b) richiedere le registrazioni esistenti relative a conversazioni telefoniche, comunicazioni elettroniche o scambi di dati conservate da un soggetto abilitato; \n c) richiedere le registrazioni detenute da un operatore di telecomunicazioni riguardanti le comunicazioni telefoniche e gli scambi di dati di un soggetto abilitato; \n d) avvalersi della collaborazione delle pubbliche amministrazioni, richiedendo la comunicazione di dati ed informazioni anche in deroga ai divieti di cui all'articolo 25, comma 1, del decreto legislativo 30 giugno 2003, n. 196, ed accedere al sistema informativo dell'anagrafe tributaria secondo le modalit\u00e0 previste dagli articoli 2 e 3, comma 1, del decreto legislativo 12 luglio 1991, n. 212; \n e) richiedere la comunicazione di dati personali anche in deroga ai divieti di cui all'articolo 25, comma 1, del decreto legislativo 30 giugno 2003, n. 196; \n f) avvalersi, ove necessario, dei dati contenuti nell'anagrafe dei conti e dei depositi di cui all'articolo 20, comma 4, della legge 30 dicembre 1991, n. 413, nonch\u00e9 acquisire, anche mediante accesso diretto, i dati contenuti nell'archivio indicato all'articolo 13 del decreto-legge 15 dicembre 1979, n. 625, convertito, con modificazioni, dalla legge 6 febbraio 1980, n. 15; \n g) accedere direttamente, mediante apposita connessione telematica, ai dati contenuti nella Centrale dei rischi della Banca d'Italia; \n h) avvalersi, ove necessario, anche mediante connessione telematica, dei dati contenuti nell'apposita sezione dell'anagrafe tributaria di cui all'articolo 7, comma sesto, del decreto del Presidente della Repubblica 29 settembre 1973, n. 605; \n i) procedere al sequestro dei beni che possono formare oggetto di confisca ai sensi dell'articolo 187-sexies del presente decreto. Si applicano i commi 9, 10 e 11 dell'articolo 187-octies del presente decreto. \n 6. \u00c8 fatta salva l'applicazione delle disposizioni degli articoli 199, 200, 201, 202 e 203 del codice di procedura penale, in quanto compatibili. \n 7. I poteri di cui al comma 5, lettere a), c) ed i), sono esercitati previa autorizzazione del procuratore della Repubblica. \n 8. Nei casi previsti dal comma 4, lettera b), dal comma 5, lettere a) ed i), e dal comma 9 viene redatto processo verbale dei dati e delle informazioni acquisite o dei fatti accertati, dei sequestri eseguiti, e delle dichiarazioni rese dagli interessati, i quali sono invitati a firmare il processo verbale e hanno diritto di averne copia. \n 9. Nell'esercizio dei poteri previsti dai commi 4 e 5 la Consob pu\u00f2 avvalersi della Guardia di Finanza che esegue gli accertamenti richiesti agendo con i poteri di indagine ad essa attribuiti ai fini dell'accertamento dell'imposta sul valore aggiunto e delle imposte sui redditi. \n 10. Tutte le notizie, le informazioni e i dati acquisiti dalla Guardia di Finanza nell'assolvimento dei compiti previsti dal comma 9 sono coperti dal segreto d'ufficio e vengono, senza indugio, comunicati esclusivamente alla Consob. \n 11. La Banca d'Italia, nell'ambito delle sue competenze, pu\u00f2 esercitare il potere previsto dal comma 4, lettera b), nei confronti degli esponenti e del personale dei soggetti abilitati. In tale caso si applica il comma 8.\u00bb \n \u00abArt. 6-ter (Poteri ispettivi). - 1. La Banca d'Italia e la Consob possono, nell'ambito delle rispettive competenze e nel rispetto delle disposizioni normative europee, effettuare ispezioni e richiedere l'esibizione dei documenti e il compimento degli atti ritenuti necessari nei confronti dei soggetti abilitati e di coloro ai quali i soggetti abilitati abbiano esternalizzato funzioni aziendali essenziali o importanti e al loro personale. Si applicano i commi 9 e 10 dell'articolo 6-bis. \n 2. Al fine di verificare l'osservanza da parte di un soggetto abilitato delle disposizioni di cui alla presente parte, la Consob, previa autorizzazione del procuratore della Repubblica, pu\u00f2 esercitare il potere di cui al comma 1 anche nei confronti di soggetti, diversi da quelli ivi indicati, che abbiano intrattenuto rapporti di natura patrimoniale o professionale con il soggetto abilitato. \n 3. La Consob pu\u00f2 richiedere ai soggetti incaricati della revisione legale dei conti dei soggetti abilitati di fornire informazioni. Quando sussistono particolari necessit\u00e0 e non sia possibile provvedere con risorse proprie, la Consob pu\u00f2 altres\u00ec autorizzare revisori legali o societ\u00e0 di revisione legale a procedere a verifiche o ispezioni per suo conto. Il soggetto autorizzato a procedere alle predette verifiche ed ispezioni agisce in veste di Pubblico Ufficiale. \n 4. Nei casi previsti dal comma 2 la Consob redige processo verbale dei dati e delle informazioni acquisite o dei fatti accertati e delle dichiarazioni rese dagli interessati, i quali sono invitati a firmare il processo verbale e hanno diritto di averne copia. \n 5. Ciascuna autorit\u00e0 comunica le ispezioni disposte all'altra autorit\u00e0, la quale pu\u00f2 chiedere accertamenti su profili di propria competenza. \n 6. La Banca d'Italia e la Consob possono chiedere alle autorit\u00e0 competenti di uno Stato UE di effettuare accertamenti presso succursali di Sim, di Sgr e di banche stabilite sul territorio di detto Stato ovvero concordare altre modalit\u00e0 per le verifiche. \n 7. Le autorit\u00e0 competenti di uno Stato UE, dopo aver informato la Banca d'Italia e la Consob, possono ispezionare, anche tramite loro incaricati, le succursali di imprese di investimento UE, di banche UE, di societ\u00e0 di gestione UE e di GEFIA UE dalle stesse autorizzate, stabilite nel territorio della Repubblica. Se le autorit\u00e0 di uno Stato dell'Unione europea lo richiedono, la Banca d'Italia e la Consob, nell'ambito delle rispettive competenze, procedono direttamente agli accertamenti ovvero concordano altre modalit\u00e0 per le verifiche. \n 8. La Banca d'Italia e la Consob possono concordare, nell'ambito delle rispettive competenze, con le autorit\u00e0 competenti degli Stati non UE modalit\u00e0 per l'ispezione di succursali di Sim, banche italiane, e imprese di paesi terzi insediate nei rispettivi territori.\u00bb. \n - Il decreto-legge 17 marzo 2023, n. 25, convertito, con modificazioni, dalla legge 10 maggio 2023, n. 52, recante: \u00abDisposizioni urgenti in materia di emissioni e circolazione di determinati strumenti finanziari in forma digitale e di semplificazione della sperimentazione FinTech\u00bb, \u00e8 pubblicato nella Gazzetta Ufficiale n. 65 del 17 marzo 2023. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-24&atto.codiceRedazionale=24G00027&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:42:59.053076"}
{"text": "\n\n\n Allegato A \n\n (articolo 1, comma 1) \n\n 1) Direttiva (UE) 2021/2101 del Parlamento europeo e del Consiglio, del 24 novembre 2021, che modifica la direttiva 2013/34/UE per quanto riguarda la comunicazione delle informazioni sull'imposta sul reddito da parte di talune imprese e succursali (Testo rilevante ai fini del SEE). \n 2) Direttiva (UE) 2022/362 del Parlamento europeo e del Consiglio, del 24 febbraio 2022, che modifica le direttive 1999/62/CE, 1999/37/CE e (UE) 2019/520 per quanto riguarda la tassazione a carico di veicoli per l'uso di alcune infrastrutture. \n 3) Direttiva (UE) 2022/542 del Consiglio, del 5 aprile 2022, recante modifica delle direttive 2006/112/CE e (UE) 2020/285 per quanto riguarda le aliquote dell'imposta sul valore aggiunto. \n 4) Direttiva (UE) 2022/2041 del Parlamento europeo e del Consiglio, del 19 ottobre 2022, relativa a salari minimi adeguati nell'Unione europea. \n 5) Direttiva (UE) 2022/2381 del Parlamento europeo e del Consiglio, del 23 novembre 2022, riguardante il miglioramento dell'equilibrio di genere fra gli amministratori delle societ\u00e0 quotate e relative misure (Testo rilevante ai fini del SEE). \n 6) Direttiva (UE) 2023/946 del Parlamento europeo e del Consiglio, del 10 maggio 2023, che modifica la direttiva 2003/25/CE per quanto riguarda l'inclusione di requisiti di stabilit\u00e0 migliorati e l'allineamento ditale direttiva ai requisiti di stabilit\u00e0 definiti dall'Organizzazione marittima internazionale (Testo rilevante ai fini del SEE). \n 7) Direttiva (UE) 2023/977 del Parlamento europeo e del Consiglio, del 10 maggio 2023, relativa allo scambio di informazioni tra le autorit\u00e0 di contrasto degli Stati membri e che abroga la decisione quadro 2006/960/GAI del Consiglio. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-24&atto.codiceRedazionale=24G00027&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:43:03.148017"}
{"text": "\nLa Camera dei deputati ed il Senato della Repubblica hanno approvato;\nIL PRESIDENTE DELLA REPUBBLICA\nPromulga\n la seguente legge:\nArt. 1\n Autorizzazione alla ratifica\n\n\n1. Il Presidente della Repubblica \u00e8 autorizzato a ratificare il Protocollo tra il Governo della Repubblica italiana e il Consiglio dei ministri della Repubblica di Albania per il rafforzamento della collaborazione in materia migratoria, fatto a Roma il 6 novembre 2023, di seguito denominato \u00abProtocollo\u00bb. \n\n\n\n N O T E \n\n Avvertenza: \n Il testo delle note qui pubblicato \u00e8 stato redatto dall'amministrazione competente per materia ai sensi dell'art. 10, comma 3, del testo unico delle disposizioni sulla promulgazione delle leggi e sull'emanazione dei decreti del Presidente della Repubblica e sulle pubblicazioni ufficiali della Repubblica italiana approvato con D.P.R. 28 dicembre 1985, n. 1092, al solo fine di facilitare la lettura delle disposizioni di legge alle quali \u00e8 operato il rinvio. Restano invariati il valore e l'efficacia degli atti legislativi qui trascritti. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-22&atto.codiceRedazionale=24G00028&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:43:04.102904"}
{"text": "\n\n\nArt. 2\n Ordine di esecuzione\n\n\n1. Piena ed intera esecuzione \u00e8 data al Protocollo, a decorrere dalla data della sua entrata in vigore, in conformit\u00e0 a quanto disposto dall'articolo 13, paragrafo 1, del Protocollo stesso. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-22&atto.codiceRedazionale=24G00028&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:43:08.203422"}
{"text": "\n\n\nArt. 3\n Disposizioni di coordinamento\n\n\n\n\n1. Ai fini dell'esecuzione del Protocollo sono individuate come competenti le seguenti autorit\u00e0: \n\na) il prefetto di Roma, per i provvedimenti di competenza del prefetto; \n\nb) il questore di Roma, per i provvedimenti di competenza del questore; \n\nc) la questura di Roma, per la ricezione delle domande di protezione internazionale presentate ai sensi del decreto legislativo 28 gennaio 2008, n. 25; \n\nd) la Commissione territoriale per il riconoscimento della protezione internazionale di Roma, per la decisione sulle domande di cui alla lettera c) del presente comma; a tal fine, con decreto del Ministro dell'interno, possono essere istituite non pi\u00f9 di cinque ulteriori sezioni della suddetta Commissione, nell'ambito del numero massimo complessivo di cui all'articolo 4, comma 2-bis, del decreto legislativo 28 gennaio 2008, n. 25; \n\ne) un nucleo di coordinamento e raccordo alle dipendenze della questura di Roma; \n\nf) un nucleo di polizia giudiziaria istituito presso le aree di cui all'articolo 1, paragrafo 1, lettera c), del Protocollo; \n\ng) un nucleo di polizia penitenziaria istituito presso le aree di cui all'articolo 1, paragrafo 1, lettera c), del Protocollo; \n\nh) il provveditore dell'amministrazione penitenziaria per il Lazio, l'Abruzzo e il Molise, per i provvedimenti di competenza del provveditore dell'amministrazione penitenziaria; \n\ni) uno speciale ufficio di sanit\u00e0 marittima, aerea e di confine istituito presso le aree di cui all'articolo 1, paragrafo 1, lettera c), del Protocollo, per lo svolgimento dei compiti previsti dalle leggi e dai trattati internazionali vigenti in materia di profilassi internazionale e di sanit\u00e0 pubblica. \n\n\n\n\n2. Nelle aree di cui all'articolo 1, paragrafo 1, lettera c), del Protocollo possono essere condotte esclusivamente persone imbarcate su mezzi delle autorit\u00e0 italiane all'esterno del mare territoriale della Repubblica o di altri Stati membri dell'Unione europea, anche a seguito di operazioni di soccorso. \n\n\n\n3. Ai fini dell'esecuzione del Protocollo, le aree di cui all'articolo 1, paragrafo 1, lettera c), del Protocollo medesimo sono equiparate alle zone di frontiera o di transito individuate dal decreto del Ministro dell'interno adottato ai sensi dell'articolo 28-bis, comma 4, del decreto legislativo 28 gennaio 2008, n. 25. \n\n\n\n4. Le strutture indicate alle lettere A) e B) dell'allegato 1 al Protocollo sono equiparate a quelle previste dall'articolo 10-ter, comma 1, del testo unico delle disposizioni concernenti la disciplina dell'immigrazione e norme sulla condizione dello straniero, di cui al decreto legislativo 25 luglio 1998, n. 286. La struttura per il rimpatrio indicata alla lettera B) dell'allegato 1 al Protocollo \u00e8 equiparata ai centri previsti ai sensi dell'articolo 14, comma 1, del citato testo unico di cui al decreto legislativo n. 286 del 1998. \n\n\n\n5. Al soggetto trattenuto nelle aree di cui all'articolo 1, paragrafo 1, lettera c), del Protocollo \u00e8 rilasciato l'attestato nominativo di cui all'articolo 4, comma 2, primo periodo, del decreto legislativo 18 agosto 2015, n. 142. L'attestato contiene il codice univoco d'identit\u00e0 assegnato in esito alle attivit\u00e0 di foto-segnalamento svolte, la fotografia del titolare e le generalit\u00e0 dichiarate dal richiedente. Il documento di cui al periodo precedente certifica la qualit\u00e0 di richiedente la protezione internazionale, attesta l'identit\u00e0 dichiarata dall'interessato e consente il riconoscimento del titolare ai sensi dell'articolo 1, comma 1, lettera c), del testo unico delle disposizioni legislative e regolamentari in materia di documentazione amministrativa, di cui al decreto del Presidente della Repubblica 28 dicembre 2000, n. 445. \n\n\n\n6. In casi eccezionali, su disposizione del responsabile italiano di cui all'articolo 5, comma 1, lo straniero sottoposto alle procedure di cui all'articolo 4, comma 1, della presente legge, anche se trattenuto nelle aree di cui all'articolo 1, paragrafo 1, lettera c), del Protocollo, pu\u00f2 essere trasferito in strutture situate nel territorio italiano. L'esecuzione del trasferimento previsto dal presente comma non fa venir meno il titolo del trattenimento e, in ogni caso, non produce effetto sulla procedura alla quale lo straniero \u00e8 sottoposto. \n\n\n\n7. Per l'attuazione del Protocollo, le amministrazioni pubbliche sono autorizzate alla stipulazione e all'esecuzione di contratti o convenzioni di appalto di lavori, servizi o forniture, anche in deroga ad ogni disposizione di legge diversa da quella penale, fatto salvo il rispetto delle disposizioni del codice delle leggi antimafia e delle misure di prevenzione, di cui al decreto legislativo 6 settembre 2011, n. 159, e dei vincoli inderogabili derivanti dall'appartenenza all'Unione europea, nonch\u00e9 in deroga allo schema di capitolato di gara d'appalto adottato ai sensi dell'articolo 12, comma 1, del decreto legislativo 18 agosto 2015, n. 142. \n\n\n\n8. Sono impignorabili da parte di terzi i crediti della Repubblica di Albania nei confronti dello Stato italiano, derivanti dall'attuazione del Protocollo. Gli atti di sequestro o di pignoramento eventualmente notificati sono nulli. La nullit\u00e0 \u00e8 rilevabile d'ufficio. Il giudice dichiara che la procedura esecutiva non pu\u00f2 essere proseguita e che il processo \u00e8 estinto. \n\n\n\n Note all'art. 3: \n - Il testo degli articoli 4, comma 2-bis, e 28-bis, comma 4, del decreto legislativo 28 gennaio 2008, n. 25, (Attuazione della direttiva 2005/85/CE recante norme minime per le procedure applicate negli Stati membri ai fini del riconoscimento e della revoca dello status di rifugiato), pubblicato sulla GU n. 40 del 16.02.2008, \u00e8 il seguente: \n \u00abArt. 4 (Commissioni territoriali per il riconoscimento della protezione internazionale). - (omissis) \n 2-bis. Con decreto del Ministro dell'interno, presso ciascuna Commissione territoriale possono essere istituite, al verificarsi di un eccezionale incremento delle domande di asilo connesso all'andamento dei flussi migratori e per il tempo strettamente necessario da determinare nello stesso decreto, una o pi\u00f9 sezioni fino a un numero massimo complessivo di trenta per l'intero territorio nazionale.\n Alle sezioni si applicano le disposizioni concernenti le Commissioni territoriali.\u00bb \n \u00abArt. 28-bis (Procedure accelerate). - (omissis) \n 4. Ai fini di cui al comma 2, lettera b), le zone di frontiera o di transito sono individuate con decreto del Ministro dell'interno. Con il medesimo decreto possono essere istituite fino a cinque ulteriori sezioni delle Commissioni territoriali di cui all'articolo 4, comma 2, per l'esame delle domande di cui al suddetto comma.\u00bb \n - Il testo degli articoli 10-ter, comma 1, e 14, comma 1, del decreto legislativo 25 luglio 1998, n. 286, (Testo unico delle disposizioni concernenti la disciplina dell'immigrazione e norme sulla condizione dello straniero), pubblicato sulla GU n. 191 del 18.08.1998 - Suppl. Ordinario n. 139, \u00e8 il seguente: \n \u00abArt. 10-ter (Disposizioni per l'identificazione dei cittadini stranieri rintracciati in posizione di irregolarit\u00e0 sul territorio nazionale o soccorsi nel corso di operazioni di salvataggio in mare). - 1. Lo straniero rintracciato in occasione dell'attraversamento irregolare della frontiera interna o esterna ovvero giunto nel territorio nazionale a seguito di operazioni di salvataggio in mare \u00e8 condotto per le esigenze di soccorso e di prima assistenza presso appositi punti di crisi allestiti nell'ambito delle strutture di cui al decreto-legge 30 ottobre 1995, n. 451, convertito, con modificazioni, dalla legge 29 dicembre 1995, n. 563, e delle strutture di cui all'articolo 9 del decreto legislativo 18 agosto 2015, n. 142. Presso i medesimi punti di crisi sono altres\u00ec effettuate le operazioni di rilevamento fotodattiloscopico e segnaletico, anche ai fini di cui agli articoli 9 e 14 del regolamento UE n. 603/2013 del Parlamento europeo e del Consiglio del 26 giugno 2013 ed \u00e8 assicurata l'informazione sulla procedura di protezione internazionale, sul programma di ricollocazione in altri Stati membri dell'Unione europea e sulla possibilit\u00e0 di ricorso al rimpatrio volontario assistito.\u00bb \n \u00abArt. 14 Esecuzione dell'espulsione (Legge 6 marzo 1998, n. 40, art. 12). - 1. Quando non \u00e8 possibile eseguire con immediatezza l'espulsione mediante accompagnamento alla frontiera o il respingimento, a causa di situazioni transitorie che ostacolano la preparazione del rimpatrio o l'effettuazione dell'allontanamento, il questore dispone che lo straniero sia trattenuto per il tempo strettamente necessario presso il centro di permanenza per i rimpatri pi\u00f9 vicino, tra quelli individuati o costituiti con decreto del Ministro dell'interno, di concerto con il Ministro dell'economia e delle finanze. A tal fine effettua richiesta di assegnazione del posto alla Direzione centrale dell'immigrazione e della polizia delle frontiere del Dipartimento della pubblica sicurezza del Ministero dell'interno, di cui all'articolo 35 della legge 30 luglio 2002, n. 189. Tra le situazioni che legittimano il trattenimento rientrano, oltre a quelle indicate all'articolo 13, comma 4-bis, anche quelle riconducibili alla necessit\u00e0 di prestare soccorso allo straniero o di effettuare accertamenti supplementari in ordine alla sua identit\u00e0 o nazionalit\u00e0 ovvero di acquisire i documenti per il viaggio o la disponibilit\u00e0 di un mezzo di trasporto idoneo.\u00bb \n - Il testo dell'articolo 4, comma 2, primo periodo, del decreto legislativo 18 agosto 2015, n. 142, (Attuazione della direttiva 2013/33/UE recante norme relative all'accoglienza dei richiedenti protezione internazionale, nonch\u00e9 della direttiva 2013/32/UE, recante procedure comuni ai fini del riconoscimento e della revoca dello status di protezione internazionale), pubblicato sulla GU n. 214 del 15.09.2015, \u00e8 il seguente: \n \u00abArt. 4 (Documentazione). - (omissis) \n 2. In caso di trattenimento ai sensi dell'articolo 6, la questura rilascia al richiedente un attestato nominativo, che certifica la sua qualit\u00e0 di richiedente protezione internazionale.\u00bb \n - Il testo dell'articolo 1, comma 1, lett. c) del decreto del Presidente della Repubblica 28 dicembre 2000, n. 445, (Testo unico delle disposizioni legislative e regolamentari in materia di documentazione amministrativa), pubblicato sulla GU n. 42 del 20.02.2001 - Suppl. Ordinario n. 30, \u00e8 il seguente: \n \u00abArt. 1 (Definizioni). - 1. Ai fini del presente testo unico si intende per: \n (omissis) \n c) DOCUMENTO DI RICONOSCIMENTO ogni documento munito di fotografia del titolare e rilasciato, su supporto cartaceo, magnetico o informatico, da una pubblica amministrazione italiana o di altri Stati, che consenta l'identificazione personale del titolare;\u00bb \n - Il decreto legislativo 6 settembre 2011, n. 159, (Codice delle leggi antimafia e delle misure di prevenzione, nonch\u00e9 nuove disposizioni in materia di documentazione antimafia, a norma degli articoli 1 e 2 della legge 13 agosto 2010, n. 136), \u00e8 stato pubblicato sulla GU n. 226 del 28.09.2011 - Suppl. Ordinario n. 214. \n - Il testo dell'articolo 12, comma 1, del decreto legislativo 18 agosto 2015, n. 142, (Attuazione della direttiva 2013/33/UE recante norme relative all'accoglienza dei richiedenti protezione internazionale, nonch\u00e9 della direttiva 2013/32/UE, recante procedure comuni ai fini del riconoscimento e della revoca dello status di protezione internazionale), pubblicato sulla GU n. 214 del 15.09.2015, \u00e8 il seguente: \n \u00abArt. 12 (Condizioni materiali di accoglienza). - 1.\n Con decreto del Ministro dell'interno \u00e8 adottato lo schema di capitolato di gara d'appalto per la fornitura dei beni e dei servizi relativi al funzionamento dei centri di cui agli articoli 6, 8, comma 2, 9 e 11, in modo da assicurare livelli di accoglienza uniformi nel territorio nazionale, in relazione alle peculiarit\u00e0 di ciascuna tipologia di centro.\u00bb \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-22&atto.codiceRedazionale=24G00028&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:43:12.300736"}
{"text": "\n\n\nArt. 4\n Giurisdizione e legge applicabile\n\n\n1. Ai migranti di cui all'articolo 1, paragrafo 1, lettera d), del Protocollo si applicano, in quanto compatibili, il testo unico di cui al decreto legislativo 25 luglio 1998, n. 286, il decreto legislativo 19 novembre 2007, n. 251, il decreto legislativo 28 gennaio 2008, n. 25, il decreto legislativo 18 agosto 2015, n. 142, e la disciplina italiana ed europea concernente i requisiti e le procedure relativi all'ammissione e alla permanenza degli stranieri nel territorio nazionale. Per le procedure previste dalle disposizioni indicate al primo periodo sussiste la giurisdizione italiana e sono territorialmente competenti, in via esclusiva, la sezione specializzata in materia di immigrazione, protezione internazionale e libera circolazione dei cittadini dell'Unione europea del tribunale di Roma e l'ufficio del giudice di pace di Roma. Nei casi di cui al presente comma si applica la legge italiana. \n\n\n\n2. Lo straniero sottoposto alle procedure di cui al comma 1 rilascia la procura speciale al difensore mediante sottoscrizione apposta su documento analogico. La procura speciale \u00e8 trasmessa con strumenti di comunicazione elettronica, anche in copia informatica per immagine, unitamente a copia del documento identificativo attribuito ai sensi dell'articolo 3, comma 5, e all'attestazione, rilasciata da un operatore della Polizia di Stato, dell'avvenuta apposizione della firma da parte dello straniero. La procura speciale cos\u00ec rilasciata soddisfa i requisiti previsti dall'articolo 83 del codice di procedura civile e dall'articolo 122 del codice di procedura penale. \n\n\n\n3. Il responsabile italiano di cui all'articolo 5, comma 1, adotta le misure necessarie a garantire il tempestivo e pieno esercizio del diritto di difesa dello straniero sottoposto alle procedure di cui al comma 1 del presente articolo. Per la trasmissione e la ricezione dei documenti necessari per l'esercizio del diritto di difesa \u00e8 utilizzato l'indirizzo di posta elettronica certificata o altro servizio elettronico di recapito certificato qualificato messo a disposizione dal predetto responsabile. Il diritto di conferire con il difensore \u00e8 esercitato, con modalit\u00e0 audiovisive che ne assicurino la riservatezza, mediante collegamento da remoto tra il luogo in cui si trova lo straniero e quello in cui si trova il difensore. \n\n\n\n4. Il ricorso contro la decisione della Commissione territoriale di cui all'articolo 3, comma 1, lettera d), della presente legge \u00e8 proposto nel termine stabilito dall'articolo 35-ter del decreto legislativo 28 gennaio 2008, n. 25. \n\n\n\n5. L'avvocato del migrante di cui all'articolo 1, paragrafo 1, lettera d), del Protocollo partecipa all'udienza dall'aula in cui si trova il giudice, con collegamento in modalit\u00e0 audiovisive da remoto con il luogo in cui si trova il migrante. Solo quando non \u00e8 possibile il collegamento da remoto e il rinvio dell'udienza \u00e8 incompatibile con il rispetto dei termini del procedimento, all'avvocato del migrante ammesso al patrocinio a spese dello Stato, che si reca, per lo svolgimento dell'incarico, nelle aree di cui all'articolo 1, paragrafo 1, lettera c), del Protocollo, e all'interprete \u00e8 liquidato un rimborso delle spese di viaggio e di soggiorno. La misura, comunque non superiore a euro 500, e le condizioni del rimborso sono stabilite con decreto del Ministro della giustizia, di concerto con il Ministro dell'economia e delle finanze, da adottare entro quarantacinque giorni dalla data di entrata in vigore della presente legge. \n\n\n\n6. In deroga all'articolo 10 del codice penale, salvo che il reato sia commesso in danno di un cittadino albanese o dello Stato albanese, lo straniero sottoposto alle procedure di cui al comma 1 del presente articolo, che commette un delitto all'interno delle aree di cui all'articolo 1, paragrafo 1, lettera c), del Protocollo, \u00e8 punito secondo la legge italiana, se vi \u00e8 richiesta del Ministro della giustizia, fermo restando il regime di procedibilit\u00e0 previsto per il delitto. La richiesta del Ministro non \u00e8 necessaria per i delitti puniti con la pena dell'ergastolo o della reclusione non inferiore nel minimo a tre anni. \n\n\n\n7. Nei confronti dello straniero sottoposto alle procedure di cui al comma 1 il giudice pronuncia sentenza di non luogo a procedere, salvo che si tratti di delitti per i quali \u00e8 previsto l'arresto obbligatorio in flagranza, quando \u00e8 acquisita la prova dell'esecuzione del rimpatrio. Nei confronti dello straniero sottoposto alla misura della custodia cautelare in carcere il rimpatrio \u00e8 eseguito quando la misura \u00e8 revocata o dichiarata estinta. Il questore comunica l'esecuzione del rimpatrio all'autorit\u00e0 giudiziaria procedente. L'autorit\u00e0 giudiziaria procedente comunica al questore il provvedimento con il quale revoca la misura o ne dichiara l'estinzione. Se lo straniero fa ingresso illegale nel territorio dello Stato prima del termine di prescrizione del reato pi\u00f9 grave per il quale si \u00e8 proceduto nei suoi confronti in conformit\u00e0 al presente comma, si applica l'articolo 345 del codice di procedura penale. \n\n\n\n8. Quando \u00e8 esercitata la giurisdizione penale ai sensi del comma 6, l'autorit\u00e0 giudiziaria e la polizia giudiziaria svolgono direttamente le rispettive funzioni anche nelle aree di cui all'articolo 1, paragrafo 1, lettera c), del Protocollo secondo le disposizioni del codice di procedura penale, salvo quanto disposto dai commi da 9 a 18 del presente articolo. \n\n\n\n9. Nei casi di arresto in flagranza o di fermo, il personale di cui all'articolo 3, comma 1, lettera f), trasmette il relativo verbale entro quarantotto ore al pubblico ministero. L'interrogatorio da parte del pubblico ministero, ai sensi dell'articolo 388 del codice di procedura penale, e l'udienza di convalida davanti al giudice per le indagini preliminari, ai sensi dell'articolo 391 del medesimo codice, si svolgono sempre a distanza con le modalit\u00e0 di cui all'articolo 133-ter del citato codice di procedura penale.\nL'arrestato o il fermato si collegano dal luogo in cui si trovano. \n\n\n\n10. Se il reato per il quale si \u00e8 proceduto all'arresto in flagranza non \u00e8 compreso tra quelli di cui al secondo periodo del comma 6, il pubblico ministero, immediatamente e comunque prima dell'udienza di convalida, si rivolge al Ministro della giustizia per l'esercizio del potere di richiesta di cui all'articolo 342 del codice di procedura penale. \n\n\n\n11. Quando, ai sensi dell'articolo 391, comma 5, del codice di procedura penale, il giudice applica la misura cautelare della custodia in carcere, l'indagato \u00e8 immediatamente posto a disposizione dell'autorit\u00e0 giudiziaria procedente mediante trasferimento presso idonee strutture ubicate nelle aree di cui all'articolo 1, paragrafo 1, lettera c), del Protocollo. Quando il giudice dispone una misura diversa dalla custodia cautelare in carcere o l'immediata liberazione dell'arrestato o del fermato, l'indagato resta sottoposto al trattenimento, laddove disposto, in corso di esecuzione al momento della commissione del reato. \n\n\n\n12. Ai fini dell'articolo 309, comma 8-bis, secondo periodo, del codice di procedura penale, l'imputato partecipa all'udienza con le modalit\u00e0 di cui all'articolo 133-ter del medesimo codice, collegandosi dal luogo in cui si trova. Il termine per la proposizione della richiesta di riesame ai sensi dell'articolo 309 del codice di procedura penale \u00e8 fissato in quindici giorni. \n\n\n\n13. Fino alla scadenza del termine di cui all'articolo 6-bis, comma 3, secondo periodo, del decreto legislativo 18 agosto 2015, n. 142, il procedimento penale \u00e8 sospeso, fatto salvo il compimento di atti urgenti e dei provvedimenti indicati nei commi 7 e 9 del presente articolo. Durante la sospensione del procedimento sono sospesi i termini di cui agli articoli 303 e 407 del codice di procedura penale. Qualora prevista, la partecipazione della persona sottoposta alle indagini al compimento degli atti urgenti \u00e8 assicurata con le modalit\u00e0 di cui all'articolo 133-ter del codice di procedura penale mediante collegamento dal luogo in cui si trova. \n\n\n\n14. L'articolo 558 e il titolo III del libro VI del codice di procedura penale e l'articolo 13, comma 13-ter, del testo unico di cui al decreto legislativo 25 luglio 1998, n. 286, non si applicano ai reati di cui al comma 6 del presente articolo. \n\n\n\n15. I colloqui previsti dall'articolo 104 del codice di procedura penale sono assicurati mediante collegamento audiovisivo. \n\n\n\n16. Le notificazioni previste dal codice di procedura penale al soggetto sottoposto alle procedure di cui al comma 1 del presente articolo sono eseguite dal nucleo di cui all'articolo 3, comma 1, lettera f), della presente legge con le modalit\u00e0 previste dall'articolo 156, commi 1 e 2, del codice di procedura penale in quanto compatibili. \n\n\n\n17. I depositi e le comunicazioni effettuati dagli organi di polizia giudiziaria possono essere sempre eseguiti con modalit\u00e0 telematiche. \n\n\n\n18. Per i reati di cui al comma 6 \u00e8 competente l'autorit\u00e0 giudiziaria con sede in Roma. \n\n\n\n19. Il Garante nazionale dei diritti delle persone private della libert\u00e0 personale svolge i compiti previsti dall'articolo 14, comma 2-bis, del testo unico di cui al decreto legislativo 25 luglio 1998, n. 286, anche nell'ambito delle aree di cui all'articolo 1, paragrafo 1, lettera c), del Protocollo, senza nuovi o maggiori oneri a carico della finanza pubblica. \n\n\n\n Note all'art. 4: \n - Per i riferimenti al decreto legislativo 25 luglio 1998, n. 286 si veda nelle note all'art. 3. \n - Il decreto legislativo 19 novembre 2007, n. 251, (Attuazione della direttiva 2004/83/CE recante norme minime sull'attribuzione, a cittadini di Paesi terzi o apolidi, della qualifica del rifugiato o di persona altrimenti bisognosa di protezione internazionale, nonch\u00e9 norme minime sul contenuto della protezione riconosciuta), \u00e8 stato pubblicato sulla GU n. 3 del 04.01.2008. \n - Per i riferimenti del decreto legislativo 28 gennaio 2008, n. 25 si veda nelle note all'art. 3. \n - Per i riferimenti del decreto legislativo 18 agosto 2015, n. 142 si veda nelle note all'art. 3. \n - Il testo dell'articolo 83 del codice di procedura civile \u00e8 il seguente: \n \u00abArt. 83 (Procura alle liti). - Quando la parte sta in giudizio col ministero di un difensore, questi deve essere munito di procura. \n La procura alle liti pu\u00f2 essere generale o speciale e deve essere conferita con atto pubblico o scrittura privata autenticata. \n La procura speciale pu\u00f2 essere anche apposta in calce o a margine della citazione, del ricorso, del controricorso, della comparsa di risposta o d'intervento, del precetto o della domanda d'intervento nell'esecuzione, ovvero della memoria di nomina del nuovo difensore, in aggiunta o in sostituzione del difensore originariamente designato. In tali casi l'autografia della sottoscrizione della parte deve essere certificata dal difensore. La procura si considera apposta in calce anche se rilasciata su foglio separato che sia per\u00f2 congiunto materialmente all'atto cui si riferisce, o su documento informatico separato sottoscritto con firma digitale e congiunto all'atto cui si riferisce mediante strumenti informatici, individuati con apposito decreto del Ministero della giustizia. Se la procura alle liti \u00e8 stata conferita su supporto cartaceo, il difensore che si costituisce attraverso strumenti telematici ne trasmette la copia informatica autenticata con firma digitale, nel rispetto della normativa, anche regolamentare, concernente la sottoscrizione, la trasmissione e la ricezione dei documenti informatici e trasmessi in via telematica. \n La procura speciale si presume conferita soltanto per un determinato grado del processo, quando nell'atto non \u00e8 espressa volont\u00e0 diversa.\u00bb. \n - Il testo dell'articolo 122 del codice di procedura penale \u00e8 il seguente: \n \u00abArt. 122 (Procura speciale per determinati atti). - 1. Quando la legge consente che un atto sia compiuto per mezzo di un procuratore speciale, la procura deve, a pena di inammissibilit\u00e0, essere rilasciata per atto pubblico o scrittura privata autenticata e deve contenere, oltre alle indicazioni richieste specificamente dalla legge, la determinazione dell'oggetto per cui \u00e8 conferita e dei fatti ai quali si riferisce. Se la procura \u00e8 rilasciata per scrittura privata al difensore, la sottoscrizione pu\u00f2 essere autenticata dal difensore medesimo. La procura \u00e8 unita agli atti. \n 2. Per le pubbliche amministrazioni \u00e8 sufficiente che la procura sia sottoscritta dal dirigente dell'ufficio nella circoscrizione in cui si procede e sia munita del sigillo dell'ufficio. \n 2-bis. La procura speciale \u00e8 depositata, in copia informatica autenticata con firma digitale o altra firma elettronica qualificata, nel rispetto della normativa, anche regolamentare, concernente la sottoscrizione, la trasmissione e la ricezione dei documenti informatici, con le modalit\u00e0 previste dall'articolo 111-bis, salvo l'obbligo di conservare l'originale analogico da esibire a richiesta dell'autorit\u00e0 giudiziaria. \n 3. Non \u00e8 ammessa alcuna ratifica degli atti compiuti nell'interesse altrui senza procura speciale nei casi in cui questa \u00e8 richiesta dalla legge\u00bb. \n - Il testo dell'articolo 35-ter del citato decreto legislativo 28 gennaio 2008, n. 25 \u00e8 il seguente: \n \u00abArt. 35-ter (Sospensione della decisione in materia di riconoscimento della protezione internazionale nella procedura in frontiera). - 1. Quando il richiedente \u00e8 trattenuto ai sensi dell'articolo 6-bis del decreto legislativo 18 agosto 2015, n. 142, contro la decisione della Commissione territoriale \u00e8 ammesso ricorso nel termine di quattordici giorni dalla notifica del provvedimento e si applica l'articolo 35-bis, comma 3, del presente decreto. L'istanza di sospensione dell'efficacia esecutiva del provvedimento impugnato \u00e8 proposta, a pena di inammissibilit\u00e0, con il ricorso introduttivo. \n 2. Il ricorso \u00e8 immediatamente notificato a cura della cancelleria al Ministero dell'interno presso la Commissione territoriale o la sezione che ha adottato l'atto impugnato e al pubblico ministero, che nei successivi due giorni possono depositare note difensive.\n Entro lo stesso termine, la Commissione che ha adottato l'atto impugnato \u00e8 tenuta a rendere disponibili il verbale di audizione o, ove possibile, il verbale di trascrizione della videoregistrazione, nonch\u00e9 copia della domanda di protezione internazionale e di tutta la documentazione acquisita nel corso della procedura di esame. Alla scadenza del predetto termine il giudice in composizione monocratica provvede allo stato degli atti entro cinque giorni con decreto motivato non impugnabile. \n 3. Dal momento della proposizione dell'istanza e fino all'adozione del provvedimento previsto dal comma 2, ultimo periodo, il ricorrente non pu\u00f2 essere espulso o allontanato dal luogo nel quale \u00e8 trattenuto. \n 4. Quando l'istanza di sospensione \u00e8 accolta il ricorrente \u00e8 ammesso nel territorio nazionale e gli \u00e8 rilasciato un permesso di soggiorno per richiesta di asilo.\n La sospensione degli effetti del provvedimento impugnato, disposta ai sensi del comma 3, perde efficacia se il ricorso \u00e8 rigettato, con decreto anche non definitivo. \n 5. Alla scadenza del termine di cui al comma 2, ultimo periodo, il giudice, in composizione collegiale, procede ai sensi dell'articolo 35-bis, commi 7 e seguenti, in quanto compatibili.\u00bb \n - Il testo dell'articolo 10 del codice penale \u00e8 il seguente: \n \u00abArt. 10 (Delitto comune dello straniero all'estero).\n - Lo straniero, che, fuori dei casi indicati negli articoli 7 e 8, commette in territorio estero, a danno dello Stato o di un cittadino, un delitto per il quale la legge italiana stabilisce la pena di morte o l'ergastolo, o la reclusione non inferiore nel minimo a un anno, \u00e8 punito secondo la legge medesima, sempre che si trovi nel territorio dello Stato, e vi sia richiesta del Ministro della giustizia, ovvero istanza o querela della persona offesa. \n Se il delitto \u00e8 commesso a danno delle Comunit\u00e0 europee, di uno Stato estero o di uno straniero, il colpevole \u00e8 punito secondo la legge italiana, a richiesta del Ministro della giustizia, sempre che: \n 1\u00b0 si trovi nel territorio dello Stato; \n 2\u00b0 si tratti di delitto per il quale \u00e8 stabilita la pena di morte o dell'ergastolo, ovvero della reclusione non inferiore nel minimo a tre anni; \n 3\u00b0 l'estradizione di lui non sia stata conceduta, ovvero non sia stata accettata dal Governo dello Stato in cui egli ha commesso il delitto, o da quello dello Stato a cui egli appartiene. \n La richiesta del Ministro della giustizia o l'istanza o la querela della persona offesa non sono necessarie per i delitti previsti dagli articoli 317, 318, 319, 319-bis, 319-ter, 319-quater, 320, 321, 322 e 322-bis\u00bb. \n - Il testo dell'articolo 345 del codice di procedura penale \u00e8 il seguente: \n \u00abArt. 345 (Difetto di una condizione di procedibilit\u00e0. Riproponibilit\u00e0 dell'azione penale). - 1.\n Il provvedimento di archiviazione e la sentenza di proscioglimento o di non luogo a procedere, anche se non pi\u00f9 soggetta a impugnazione, con i quali \u00e8 stata dichiarata la mancanza della querela, della istanza, della richiesta o dell'autorizzazione a procedere, non impediscono l'esercizio dell'azione penale per il medesimo fatto e contro la medesima persona se \u00e8 in seguito proposta la querela, l'istanza, la richiesta o \u00e8 concessa l'autorizzazione ovvero se \u00e8 venuta meno la condizione personale che rendeva necessaria l'autorizzazione. \n 2. La stessa disposizione si applica quando il giudice accerta la mancanza di una condizione di procedibilit\u00e0 diversa da quelle indicate nel comma 1, nonch\u00e9 quando, dopo che \u00e8 stata pronunciata sentenza di non luogo a procedere o di non doversi procedere a norma dell'articolo 72-bis, lo stato di incapacit\u00e0 dell'imputato viene meno o si accerta che \u00e8 stato erroneamente dichiarato\u00bb. \n - Il testo dell'articolo 388 del codice di procedura penale \u00e8 il seguente: \n \u00abArt. 388 (Mancata esecuzione dolosa di un provvedimento del giudice). - Chiunque, per sottrarsi all'adempimento degli obblighi nascenti da un provvedimento dell'autorit\u00e0 giudiziaria, o dei quali \u00e8 in corso l'accertamento dinanzi all'autorit\u00e0 giudiziaria stessa, compie, sui propri o sugli altrui beni, atti simulati o fraudolenti, o commette allo stesso scopo altri fatti fraudolenti, \u00e8 punito, qualora non ottemperi all'ingiunzione di eseguire il provvedimento, con la reclusione fino a tre anni o con la multa da euro 103 a euro 1.032. \n La stessa pena si applica a chi elude l'esecuzione di un provvedimento del giudice civile, ovvero amministrativo o contabile, che concerna l'affidamento di minori o di altre persone incapaci, ovvero prescriva misure cautelari a difesa della propriet\u00e0, del possesso o del credito. \n La stessa pena si applica a chi elude l'esecuzione di un provvedimento del giudice che prescriva misure inibitorie o correttive a tutela dei diritti di propriet\u00e0 industriale. \n \u00c8 altres\u00ec punito con la pena prevista al primo comma chiunque, essendo obbligato alla riservatezza per espresso provvedimento adottato dal giudice nei procedimenti che riguardino diritti di propriet\u00e0 industriale, viola il relativo ordine. \n Chiunque sottrae, sopprime, distrugge, disperde o deteriora una cosa di sua propriet\u00e0 sottoposta a pignoramento ovvero a sequestro giudiziario o conservativo \u00e8 punito con la reclusione fino a un anno e con la multa fino a euro 309. \n Si applicano la reclusione da due mesi a due anni e la multa da euro 30 a euro 309 se il fatto \u00e8 commesso dal proprietario su una cosa affidata alla sua custodia, e la reclusione da quattro mesi a tre anni e la multa da euro 51 a euro 516 se il fatto \u00e8 commesso dal custode al solo scopo di favorire il proprietario della cosa. \n Il custode di una cosa sottoposta a pignoramento ovvero a sequestro giudiziario o conservativo che indebitamente rifiuta, omette o ritarda un atto dell'ufficio \u00e8 punito con la reclusione fino ad un anno o con la multa fino a euro 516. \n La pena di cui al settimo comma si applica al debitore o all'amministratore, direttore generale o liquidatore della societ\u00e0 debitrice che, invitato dall'ufficiale giudiziario a indicare le cose o i crediti pignorabili, omette di rispondere nel termine di quindici giorni o effettua una falsa dichiarazione. \n Il colpevole \u00e8 punito a querela della persona offesa\u00bb. \n - Il testo dell'articolo 391 del codice di procedura penale \u00e8 il seguente: \n \u00abArt. 391 (Udienza di convalida). - 1. L'udienza di convalida si svolge in camera di consiglio con la partecipazione necessaria del difensore dell'arrestato o del fermato. \n Quando l'arrestato, il fermato o il difensore ne fanno richiesta il giudice pu\u00f2 autorizzarli a partecipare a distanza. \n 2. Se il difensore di fiducia o di ufficio non \u00e8 stato reperito o non \u00e8 comparso, il giudice provvede a norma dell'articolo 97 comma 4. Il giudice altres\u00ec, anche d'ufficio, verifica che all'arrestato o al fermato sia stata data la comunicazione di cui all'articolo 386, comma 1, o che comunque sia stato informato ai sensi del comma 1-bis dello stesso articolo, e provvede, se del caso, a dare o a completare la comunicazione o l'informazione ivi indicate. \n 3. Il pubblico ministero, se comparso, indica i motivi dell'arresto o del fermo e illustra le richieste in ordine alla libert\u00e0 personale. Il giudice procede quindi all'interrogatorio dell'arrestato o del fermato, salvo che questi non abbia potuto o si sia rifiutato di comparire; sente in ogni caso il suo difensore. \n 4. Quando risulta che l'arresto o il fermo \u00e8 stato legittimamente eseguito e sono stati osservati i termini previsti dagli articoli 386 comma 3 e 390 comma 1, il giudice provvede alla convalida con ordinanza. Contro l'ordinanza che decide sulla convalida, il pubblico ministero e l'arrestato o il fermato possono proporre ricorso per cassazione. \n 5. Se ricorrono le condizioni di applicabilit\u00e0 previste dall'articolo 273 e taluna delle esigenze cautelari previste dall'articolo 274, il giudice dispone l'applicazione di una misura coercitiva a norma dell'articolo 291. Quando l'arresto \u00e8 stato eseguito per uno dei delitti indicati nell'articolo 387-bis del codice penale o nell'articolo 381, comma 2, del presente codice ovvero per uno dei delitti per i quali \u00e8 consentito anche fuori dai casi di flagranza, l'applicazione della misura \u00e8 disposta anche al di fuori dei limiti di pena previsti dagli articoli 274, comma 1, lettera c), e 280. \n 6. Quando non provvede a norma del comma 5, il giudice dispone con ordinanza la immediata liberazione dell'arrestato o del fermato. \n 7. Le ordinanze previste dai commi precedenti, se non sono pronunciate in udienza, sono comunicate o notificate a coloro che hanno diritto di proporre impugnazione. Le ordinanze pronunciate in udienza sono comunicate al pubblico ministero e notificate all'arrestato o al fermato, se non comparsi. I termini per l'impugnazione decorrono dalla lettura del provvedimento in udienza ovvero dalla sua comunicazione o notificazione. L'arresto o il fermo cessa di avere efficacia se l'ordinanza di convalida non \u00e8 pronunciata o depositata nelle quarantotto ore successive al momento in cui l'arrestato o il fermato \u00e8 stato posto a disposizione del giudice\u00bb. \n - Il testo dell'articolo 133-ter del codice di procedura penale \u00e8 il seguente: \n \u00abArt. 133-ter (Modalit\u00e0 e garanzie della partecipazione a distanza). - 1. L'autorit\u00e0 giudiziaria, quando dispone che un atto sia compiuto a distanza o che una o pi\u00f9 parti partecipino a distanza al compimento di un atto o alla celebrazione di un'udienza, provvede con decreto motivato. Quando non \u00e8 emesso in udienza, il decreto \u00e8 notificato o comunicato alle parti unitamente al provvedimento che fissa la data per il compimento dell'atto o la celebrazione dell'udienza e, in ogni caso, almeno tre giorni prima della data suddetta. Il decreto \u00e8 comunicato anche alle autorit\u00e0 interessate. \n 2. Nei casi di cui al comma 1 \u00e8 attivato un collegamento audiovisivo tra l'aula di udienza o l'ufficio giudiziario e il luogo in cui si trovano le persone che compiono l'atto o che partecipano all'udienza a distanza.\n Il luogo in cui si trovano le persone che compiono l'atto o che partecipano all'udienza a distanza \u00e8 equiparato all'aula di udienza. \n 3. Il collegamento audiovisivo \u00e8 attuato, a pena di nullit\u00e0, con modalit\u00e0 idonee a salvaguardare il contraddittorio e l'effettiva partecipazione delle parti all'atto o all'udienza e ad assicurare la contestuale, effettiva e reciproca visibilit\u00e0 delle persone presenti nei diversi luoghi e la possibilit\u00e0 per ciascuna di essa di udire quanto viene detto dalle altre. Nei casi di udienza pubblica \u00e8 assicurata un'adeguata pubblicit\u00e0 degli atti compiuti a distanza. \n Dell'atto o dell'udienza \u00e8 sempre disposta la registrazione audiovisiva. \n 4. Salvo quanto disposto dai commi 5, 6 e 7, le persone che compiono l'atto o che partecipano all'udienza a distanza si collegano da altro ufficio giudiziario o da un ufficio di polizia giudiziaria individuato dall'autorit\u00e0 giudiziaria, previa verifica della disponibilit\u00e0 di dotazioni tecniche e condizioni logistiche idonee per il collegamento audiovisivo. \n 5. Le persone detenute, internate, sottoposte a custodia cautelare in carcere o ristrette in carcere a seguito di arresto o di fermo, quando compiono l'atto o partecipano all'udienza a distanza, si collegano dal luogo in cui si trovano. \n 6. Sentite le parti, l'autorit\u00e0 giudiziaria pu\u00f2 autorizzare le persone che compiono l'atto o che partecipano all'udienza a distanza a collegarsi da un luogo diverso da quello indicato nel comma 4. \n 7. I difensori si collegano dai rispettivi uffici o da altro luogo, purch\u00e9 idoneo. \u00c8 comunque assicurato il diritto dei difensori o dei loro sostituti di essere presenti nel luogo dove si trova l'assistito. \u00c8 parimenti sempre assicurato il diritto dei difensori o dei loro sostituti di consultarsi riservatamente tra loro e con l'assistito per mezzo di strumenti tecnici idonei. \n 8. Nei casi di cui ai commi 4 e 5 e, ove l'autorit\u00e0 giudiziaria non disponga diversamente, nel caso di cui al comma 6, un ausiliario del giudice o del pubblico ministero, individuato anche tra gli ausiliari in servizio presso l'ufficio giudiziario di cui al citato comma 4, o un ufficiale di polizia giudiziaria, individuato in via prioritaria tra il personale in servizio presso le sezioni di polizia giudiziaria e designato tra coloro che non svolgono, n\u00e9 hanno svolto, attivit\u00e0 di investigazione o di protezione nei confronti dell'imputato o in relazione ai fatti a lui riferiti, \u00e8 presente nel luogo ove si trovano le persone che compiono l'atto o che partecipano all'udienza a distanza, ne attesta l'identit\u00e0 e redige verbale delle operazioni svolte a norma dell'articolo 136, in cui d\u00e0 atto dell'osservanza delle disposizioni di cui al comma 3, primo periodo, e al comma 7, secondo e terzo periodo, delle cautele adottate per assicurare la regolarit\u00e0 dell'esame con riferimento al luogo in cui la persona si trova, nonch\u00e9 dell'assenza di impedimenti o limitazioni all'esercizio dei diritti e delle facolt\u00e0 ad essa spettanti.\u00bb \n - Il testo dell'articolo 342 del codice di procedura penale \u00e8 il seguente: \n \u00abArt. 342 (Traduzione di documenti. Trascrizione di registrazioni). - 1. Quando \u00e8 acquisito un documento redatto in lingua diversa da quella italiana, il giudice ne dispone la traduzione a norma dell'articolo 143 se ci\u00f2 \u00e8 necessario alla sua comprensione. \n 2. Quando \u00e8 acquisita una registrazione, il giudice ne dispone, se necessario, la trascrizione a norma dell'articolo 268, comma 7.\u00bb \n - Il testo del comma 5 dell'articolo 391 del codice di procedura penale \u00e8 il seguente: \n \u00abArt. 391(Udienza di convalida). - (omissis) \n 5. Se ricorrono le condizioni di applicabilit\u00e0 previste dall'articolo 273 e taluna delle esigenze cautelari previste dall'articolo 274, il giudice dispone l'applicazione di una misura coercitiva a norma dell'articolo 291. Quando l'arresto \u00e8 stato eseguito per uno dei delitti indicati nell'articolo 387-bis del codice penale o nell'articolo 381, comma 2, del presente codice ovvero per uno dei delitti per i quali \u00e8 consentito anche fuori dai casi di flagranza, l'applicazione della misura \u00e8 disposta anche al di fuori dei limiti di pena previsti dagli articoli 274, comma 1, lettera c), e 280.\u00bb \n - Il testo dell'articolo 309 del codice di procedura penale \u00e8 il seguente: \n \u00abArt. 309 (Riesame delle ordinanze che dispongono una misura coercitiva). - 1. Entro dieci giorni dalla esecuzione o notificazione del provvedimento, l'imputato pu\u00f2 proporre richiesta di riesame, anche nel merito, della ordinanza che dispone una misura coercitiva, salvo che si tratti di ordinanza emessa a seguito di appello del pubblico ministero. \n 2. Per l'imputato latitante il termine decorre dalla data di notificazione eseguita a norma dell'articolo 165.\n Tuttavia, se sopravviene l'esecuzione della misura, il termine decorre da tale momento quando l'imputato prova di non aver avuto tempestiva conoscenza del provvedimento. \n 3. Il difensore dell'imputato pu\u00f2 proporre la richiesta di riesame entro dieci giorni dalla notificazione dell'avviso di deposito dell'ordinanza che dispone la misura. \n 3-bis. Nei termini previsti dai commi 1, 2 e 3 non si computano i giorni per i quali \u00e8 stato disposto il differimento del colloquio, a norma dell'articolo 104, comma 3. \n 4. La richiesta di riesame \u00e8 presentata nella cancelleria del tribunale indicato nel comma 7. Si osservano le forme previste dall'articolo 582. \n 5. Il presidente cura che sia dato immediato avviso all'autorit\u00e0 giudiziaria procedente la quale, entro il giorno successivo, e comunque non oltre il quinto giorno, trasmette al tribunale gli atti presentati a norma dell'articolo 291, comma 1, nonch\u00e9 tutti gli elementi sopravvenuti a favore della persona sottoposta alle indagini. \n 6. Con la richiesta di riesame possono essere enunciati anche i motivi e l'imputato pu\u00f2 chiedere di comparire personalmente. Chi ha proposto la richiesta ha, inoltre, facolt\u00e0 di enunciare nuovi motivi davanti al giudice del riesame facendone dare atto a verbale prima dell'inizio della discussione. \n 7. Sulla richiesta di riesame decide, in composizione collegiale, il tribunale del luogo nel quale ha sede la corte di appello o la sezione distaccata della corte di appello nella cui circoscrizione \u00e8 compreso l'ufficio del giudice che ha emesso l'ordinanza. \n 8. Il procedimento davanti al tribunale si svolge in camera di consiglio nelle forme previste dall'articolo 127.\n L'avviso della data fissata per l'udienza \u00e8 comunicato, almeno tre giorni prima, al pubblico ministero presso il tribunale indicato nel comma 7 e, se diverso, a quello che ha richiesto l'applicazione della misura; esso \u00e8 notificato, altres\u00ec, entro lo stesso termine, all'imputato ed al suo difensore. Fino al giorno dell'udienza gli atti restano depositati in cancelleria, con facolt\u00e0 per il difensore di esaminarli e di estrarne copia. \n 8-bis. Il pubblico ministero che ha richiesto l'applicazione della misura pu\u00f2 partecipare all'udienza in luogo del pubblico ministero presso il tribunale indicato nel comma 7. L'imputato che ne abbia fatto richiesta ai sensi del comma 6 ha diritto di comparire personalmente o, quando una particolare disposizione di legge lo prevede, di partecipare a distanza. Il presidente pu\u00f2 altres\u00ec disporre la partecipazione a distanza dell'imputato che vi consenta. \n 9. Entro dieci giorni dalla ricezione degli atti il tribunale, se non deve dichiarare l'inammissibilit\u00e0 della richiesta, annulla, riforma o conferma l'ordinanza oggetto del riesame decidendo anche sulla base degli elementi addotti dalle parti nel corso dell'udienza. \n Il tribunale pu\u00f2 annullare il provvedimento impugnato o riformarlo in senso favorevole all'imputato anche per motivi diversi da quelli enunciati ovvero pu\u00f2 confermarlo per ragioni diverse da quelle indicate nella motivazione del provvedimento stesso. Il tribunale annulla il provvedimento impugnato se la motivazione manca o non contiene l'autonoma valutazione, a norma dell'articolo 292, delle esigenze cautelari, degli indizi e degli elementi forniti dalla difesa. \n 9-bis. Su richiesta formulata personalmente dall'imputato entro due giorni dalla notificazione dell'avviso, il tribunale differisce la data dell'udienza da un minimo di cinque ad un massimo di dieci giorni se vi siano giustificati motivi. In tal caso il termine per la decisione e quello per il deposito dell'ordinanza sono prorogati nella stessa misura. \n 10. Se la trasmissione degli atti non avviene nei termini di cui al comma 5 o se la decisione sulla richiesta di riesame o il deposito dell'ordinanza del tribunale in cancelleria non intervengono nei termini prescritti, l'ordinanza che dispone la misura coercitiva perde efficacia e, salve eccezionali esigenze cautelari specificamente motivate, non pu\u00f2 essere rinnovata.\n L'ordinanza del tribunale deve essere depositata in cancelleria entro trenta giorni dalla decisione salvi i casi in cui la stesura della motivazione sia particolarmente complessa per il numero degli arrestati o la gravit\u00e0 delle imputazioni. In tali casi, il giudice pu\u00f2 disporre per il deposito un termine pi\u00f9 lungo, comunque non eccedente il quarantacinquesimo giorno da quello della decisione\u00bb. \n - Il testo dell'articolo 6-bis, comma 3, del decreto legislativo 18 agosto 2015, n. 142 (Attuazione della direttiva 2013/33/UE recante norme relative all'accoglienza dei richiedenti protezione internazionale, nonch\u00e9 della direttiva 2013/32/UE, recante procedure comuni ai fini del riconoscimento e della revoca dello status di protezione internazionale), pubblicato sulla GU n. 214 del 15.09.2015, \u00e8 il seguente: \n \u00abArt. 6-bis (Trattenimento dello straniero durante lo svolgimento della procedura in frontiera di cui all'articolo 28-bis del decreto legislativo 28 gennaio 2008, n. 25). - (omissis) \n 3. Il trattenimento non pu\u00f2 protrarsi oltre il tempo strettamente necessario per lo svolgimento della procedura in frontiera ai sensi dell'articolo 28-bis del decreto legislativo 28 gennaio 2008, n. 25. \n La convalida comporta il trattenimento nel centro per un periodo massimo, non prorogabile, di quattro settimane.\u00bb \n - Il testo dell'articolo 303 del codice di procedura penale \u00e8 il seguente: \n \u00abArt. 303 (Termini di durata massima della custodia cautelare). - 1. La custodia cautelare perde efficacia quando: \n a) dall'inizio della sua esecuzione sono decorsi i seguenti termini senza che sia stato emesso il provvedimento che dispone il giudizio o l'ordinanza con cui il giudice dispone il giudizio abbreviato ai sensi dell'articolo 438, ovvero senza che sia stata pronunciata la sentenza di applicazione della pena su richiesta delle parti: \n 1) tre mesi, quando si procede per un delitto per il quale la legge stabilisce la pena della reclusione non superiore nel massimo a sei anni; \n 2) sei mesi, quando si procede per un delitto per il quale la legge stabilisce la pena della reclusione superiore nel massimo a sei anni, salvo quanto previsto dal numero 3); \n 3) un anno, quando si procede per un delitto per il quale la legge stabilisce la pena dell'ergastolo o la pena della reclusione non inferiore nel massimo a venti anni ovvero per uno dei delitti indicati nell'articolo 407, comma 2, lettera a), sempre che per lo stesso la legge preveda la pena della reclusione superiore nel massimo a sei anni; \n b) dall'emissione del provvedimento che dispone il giudizio o dalla sopravvenuta esecuzione della custodia sono decorsi i seguenti termini senza che sia stata pronunciata sentenza di condanna di primo grado: \n 1) sei mesi, quando si procede per un delitto per il quale la legge stabilisce la pena della reclusione non superiore nel massimo a sei anni; \n 2) un anno, quando si procede per un delitto per il quale la legge stabilisce la pena della reclusione non superiore nel massimo a venti anni, salvo quanto previsto dal numero 1); \n 3) un anno e sei mesi, quando si procede per un delitto per il quale la legge stabilisce la pena dell'ergastolo o la pena della reclusione superiore nel massimo a venti anni; \n 3-bis) qualora si proceda per i delitti di cui all'articolo 407, comma 2, lettera a), i termini di cui ai numeri 1), 2) e 3) sono aumentati fino a sei mesi. Tale termine \u00e8 imputato a quello della fase precedente ove non completamente utilizzato, ovvero ai termini di cui alla lettera d) per la parte eventualmente residua. In quest'ultimo caso i termini di cui alla lettera d) sono proporzionalmente ridotti. \n b-bis) dall'emissione dell'ordinanza con cui il giudice dispone il giudizio abbreviato o dalla sopravvenuta esecuzione della custodia sono decorsi i seguenti termini senza che sia stata pronunciata sentenza di condanna ai sensi dell'articolo 442: \n 1) tre mesi, quando si procede per un delitto per il quale la legge stabilisce la pena della reclusione non superiore nel massimo a sei anni; \n 2) sei mesi, quando si procede per un delitto per il quale la legge stabilisce la pena della reclusione non superiore nel massimo a venti anni, salvo quanto previsto nel numero 1; \n 3) nove mesi, quando si procede per un delitto per il quale la legge stabilisce la pena dell'ergastolo o la pena della reclusione superiore nel massimo a venti anni; \n c) dalla pronuncia della sentenza di condanna di primo grado o dalla sopravvenuta esecuzione della custodia sono decorsi i seguenti termini senza che sia stata pronunciata sentenza di condanna in grado di appello; \n 1) nove mesi, se vi \u00e8 stata condanna alla pena della reclusione non superiore a tre anni; \n 2) un anno, se vi \u00e8 stata condanna alla pena della reclusione non superiore a dieci anni; \n 3) un anno e sei mesi, se vi \u00e8 stata condanna alla pena dell'ergastolo o della reclusione superiore a dieci anni; \n d) dalla pronuncia della sentenza di condanna in grado di appello o dalla sopravvenuta esecuzione della custodia sono decorsi gli stessi termini previsti dalla lettera c) senza che sia stata pronunciata sentenza irrevocabile di condanna, salve le ipotesi di cui alla lettera b), numero 3-bis). Tuttavia, se vi \u00e8 stata condanna in primo grado, ovvero se la impugnazione \u00e8 stata proposta esclusivamente dal pubblico ministero, si applica soltanto la disposizione del comma 4. \n 2. Nel caso in cui, a seguito di annullamento con rinvio da parte della Corte di cassazione o per altra causa, il procedimento regredisca a una fase o a un grado di giudizio diversi ovvero sia rinviato ad altro giudice, dalla data del provvedimento che dispone il regresso o il rinvio ovvero dalla sopravvenuta esecuzione della custodia cautelare decorrono di nuovo i termini previsti dal comma 1 relativamente a ciascuno stato e grado del procedimento. \n 3. Nel caso di evasione dell'imputato sottoposto a custodia cautelare, i termini previsti dal comma 1 decorrono di nuovo, relativamente a ciascuno stato e grado del procedimento, dal momento in cui venga ripristinata la custodia cautelare. \n 4. La durata complessiva della custodia cautelare, considerate anche le proroghe previste dall'articolo 305, non pu\u00f2 superare i seguenti termini: \n a) due anni, quando si procede per un delitto per il quale la legge stabilisce la pena della reclusione non superiore nel massimo a sei anni; \n b) quattro anni, quando si procede per un delitto per il quale la legge stabilisce la pena della reclusione non superiore nel massimo a venti anni, salvo quanto previsto dalla lettera a); \n c) sei anni, quando si procede per un delitto per il quale la legge stabilisce la pena dell'ergastolo o della reclusione superiore nel massimo a venti anni.\u00bb \n - Il testo dell'articolo 407 del codice di procedura penale \u00e8 il seguente: \n \u00abArt. 407 (Termini di durata massima delle indagini preliminari). - 1. Salvo quanto previsto dall'articolo 393 comma 4, la durata delle indagini preliminari non pu\u00f2 comunque superare diciotto mesi o, se si procede per una contravvenzione, un anno. \n 2. La durata massima \u00e8 tuttavia di due anni se le indagini preliminari riguardano: \n a) i delitti appresso indicati: \n 1) delitti di cui agli articoli 285, 286, 416-bis e 422 del codice penale, 291-ter, limitatamente alle ipotesi aggravate previste dalle lettere a), d) ed e) del comma 2, e 291-quater, comma 4, del testo unico approvato con decreto del Presidente della Repubblica 23 gennaio 1973, n. 43; \n 2) delitti consumati o tentati di cui agli articoli 575, 628, terzo comma, 629, secondo comma, e 630 dello stesso codice penale; \n 3) delitti commessi avvalendosi delle condizioni previste dall'articolo 416-bis del codice penale ovvero al fine di agevolare l'attivit\u00e0 delle associazioni previste dallo stesso articolo; \n 4) delitti commessi per finalit\u00e0 di terrorismo o di eversione dell'ordinamento costituzionale per i quali la legge stabilisce la pena della reclusione non inferiore nel minimo a cinque anni o nel massimo a dieci anni, nonch\u00e9 delitti di cui agli articoli 270, terzo comma, e 306, secondo comma, del codice penale; \n 5) delitti di illegale fabbricazione, introduzione nello Stato, messa in vendita, cessione, detenzione e porto in luogo pubblico o aperto al pubblico di armi da guerra o tipo guerra o parti di esse, di esplosivi, di armi clandestine nonch\u00e9 di pi\u00f9 armi comuni da sparo escluse quelle previste dall'articolo 2, comma terzo, della legge 18 aprile 1975, n. 110; \n 6) delitti di cui agli articoli 73, limitatamente alle ipotesi aggravate ai sensi dell'articolo 80, comma 2, e 74 del testo unico delle leggi in materia di disciplina degli stupefacenti e sostanze psicotrope, prevenzione, cura e riabilitazione dei relativi stati di tossicodipendenza, approvato con decreto del Presidente della Repubblica 9 ottobre 1990, n. 309, e successive modificazioni; \n 7) delitto di cui all'articolo 416 del codice penale nei casi in cui \u00e8 obbligatorio l'arresto in flagranza; \n 7-bis) dei delitti previsto dagli articoli 600, 600-bis, primo comma, 600-ter, primo e secondo comma 601, 602, 609-bis nelle ipotesi aggravate previste dall'articolo 609-ter, 609-quater, 609-octies del codice penale, nonch\u00e9 dei delitti previsti dagli articoli 12, comma 3, e 12-bis del testo unico di cui al decreto legislativo 25 luglio 1998, n. 286, e successive modificazioni. \n b) notizie di reato che rendono particolarmente complesse le investigazioni per la molteplicit\u00e0 di fatti tra loro collegati ovvero per l'elevato numero di persone sottoposte alle indagini o di persone offese; \n c) indagini che richiedono il compimento di atti all'estero; \n d) procedimenti in cui \u00e8 indispensabile mantenere il collegamento tra pi\u00f9 uffici del pubblico ministero a norma dell'articolo 371. \n 3. Salvo quanto previsto dall'articolo 415- bis, non possono essere utilizzati gli atti di indagine compiuti dopo la scadenza del termine per la conclusione delle indagini preliminari stabilito dalla legge o prorogato dal giudice.\u00bb \n - Il testo dell'articolo 133-ter del codice di procedura penale \u00e8 il seguente: \n \u00abArt. 133-ter (Modalit\u00e0 e garanzie della partecipazione a distanza). - 1. L'autorit\u00e0 giudiziaria, quando dispone che un atto sia compiuto a distanza o che una o pi\u00f9 parti partecipino a distanza al compimento di un atto o alla celebrazione di un'udienza, provvede con decreto motivato. Quando non \u00e8 emesso in udienza, il decreto \u00e8 notificato o comunicato alle parti unitamente al provvedimento che fissa la data per il compimento dell'atto o la celebrazione dell'udienza e, in ogni caso, almeno tre giorni prima della data suddetta. Il decreto \u00e8 comunicato anche alle autorit\u00e0 interessate. \n 2. Nei casi di cui al comma 1 \u00e8 attivato un collegamento audiovisivo tra l'aula di udienza o l'ufficio giudiziario e il luogo in cui si trovano le persone che compiono l'atto o che partecipano all'udienza a distanza.\n Il luogo in cui si trovano le persone che compiono l'atto o che partecipano all'udienza a distanza \u00e8 equiparato all'aula di udienza. \n 3. Il collegamento audiovisivo \u00e8 attuato, a pena di nullit\u00e0, con modalit\u00e0 idonee a salvaguardare il contraddittorio e l'effettiva partecipazione delle parti all'atto o all'udienza e ad assicurare la contestuale, effettiva e reciproca visibilit\u00e0 delle persone presenti nei diversi luoghi e la possibilit\u00e0 per ciascuna di essa di udire quanto viene detto dalle altre. Nei casi di udienza pubblica \u00e8 assicurata un'adeguata pubblicit\u00e0 degli atti compiuti a distanza. \n Dell'atto o dell'udienza \u00e8 sempre disposta la registrazione audiovisiva. \n 4. Salvo quanto disposto dai commi 5, 6 e 7, le persone che compiono l'atto o che partecipano all'udienza a distanza si collegano da altro ufficio giudiziario o da un ufficio di polizia giudiziaria individuato dall'autorit\u00e0 giudiziaria, previa verifica della disponibilit\u00e0 di dotazioni tecniche e condizioni logistiche idonee per il collegamento audiovisivo. \n 5. Le persone detenute, internate, sottoposte a custodia cautelare in carcere o ristrette in carcere a seguito di arresto o di fermo, quando compiono l'atto o partecipano all'udienza a distanza, si collegano dal luogo in cui si trovano. \n 6. Sentite le parti, l'autorit\u00e0 giudiziaria pu\u00f2 autorizzare le persone che compiono l'atto o che partecipano all'udienza a distanza a collegarsi da un luogo diverso da quello indicato nel comma 4. \n 7. I difensori si collegano dai rispettivi uffici o da altro luogo, purch\u00e9 idoneo. \u00c8 comunque assicurato il diritto dei difensori o dei loro sostituti di essere presenti nel luogo dove si trova l'assistito. \u00c8 parimenti sempre assicurato il diritto dei difensori o dei loro sostituti di consultarsi riservatamente tra loro e con l'assistito per mezzo di strumenti tecnici idonei. \n 8. Nei casi di cui ai commi 4 e 5 e, ove l'autorit\u00e0 giudiziaria non disponga diversamente, nel caso di cui al comma 6, un ausiliario del giudice o del pubblico ministero, individuato anche tra gli ausiliari in servizio presso l'ufficio giudiziario di cui al citato comma 4, o un ufficiale di polizia giudiziaria, individuato in via prioritaria tra il personale in servizio presso le sezioni di polizia giudiziaria e designato tra coloro che non svolgono, n\u00e9 hanno svolto, attivit\u00e0 di investigazione o di protezione nei confronti dell'imputato o in relazione ai fatti a lui riferiti, \u00e8 presente nel luogo ove si trovano le persone che compiono l'atto o che partecipano all'udienza a distanza, ne attesta l'identit\u00e0 e redige verbale delle operazioni svolte a norma dell'articolo 136, in cui d\u00e0 atto dell'osservanza delle disposizioni di cui al comma 3, primo periodo, e al comma 7, secondo e terzo periodo, delle cautele adottate per assicurare la regolarit\u00e0 dell'esame con riferimento al luogo in cui la persona si trova, nonch\u00e9 dell'assenza di impedimenti o limitazioni all'esercizio dei diritti e delle facolt\u00e0 ad essa spettanti.\u00bb \n - Il testo dell'articolo 588 del codice di procedura penale \u00e8 il seguente: \n \u00abArt. 588 (Convalida dell'arresto e giudizio direttissimo). - 1. Gli ufficiali o gli agenti di polizia giudiziaria che hanno eseguito l'arresto in flagranza o che hanno avuto in consegna l'arrestato lo conducono direttamente davanti al giudice del dibattimento per la convalida dell'arresto e il contestuale giudizio, sulla base della imputazione formulata dal pubblico ministero. In tal caso citano anche oralmente la persona offesa e i testimoni e avvisano il difensore di fiducia o, in mancanza, quello designato di ufficio a norma dell'articolo 97, comma 3. \n 2. Quando il giudice non tiene udienza, gli ufficiali o gli agenti di polizia giudiziaria che hanno eseguito l'arresto o che hanno avuto in consegna l'arrestato gliene danno immediata notizia e presentano l'arrestato all'udienza che il giudice fissa entro quarantotto ore dall'arresto. Non si applica la disposizione prevista dall'articolo 386, comma 4. \n 3. Il giudice al quale viene presentato l'arrestato autorizza l'ufficiale o l'agente di polizia giudiziaria a una relazione orale e quindi sente l'arrestato per la convalida dell'arresto. \n 4. Se il pubblico ministero ordina che l'arrestato in flagranza sia posto a sua disposizione, lo pu\u00f2 presentare direttamente all'udienza, in stato di arresto, per la convalida e il contestuale giudizio, entro quarantotto ore dall'arresto. Si applicano al giudizio di convalida le disposizioni dell'art. 391, in quanto compatibili. \n 4-bis. Salvo quanto previsto dal comma 4-ter, nei casi di cui ai commi 2 e 4 il pubblico ministero dispone che l'arrestato sia custodito in uno dei luoghi indicati nel comma 1 dell'articolo 284. \n In caso di mancanza, indisponibilit\u00e0 o inidoneit\u00e0 di tali luoghi, o quando essi sono ubicati fuori dal circondario in cui \u00e8 stato eseguito l'arresto, o in caso di pericolosit\u00e0 dell'arrestato, il pubblico ministero dispone che sia custodito presso idonee strutture nella disponibilit\u00e0 degli ufficiali o agenti di polizia giudiziaria che hanno eseguito l'arresto o che hanno avuto in consegna l'arrestato. In caso di mancanza, indisponibilit\u00e0 o inidoneit\u00e0 di tali strutture, o se ricorrono altre specifiche ragioni di necessit\u00e0 o di urgenza, il pubblico ministero dispone con decreto motivato che l'arrestato sia condotto nella casa circondariale del luogo dove l'arresto \u00e8 stato eseguito ovvero, se ne possa derivare grave pregiudizio per le indagini, presso altra casa circondariale vicina. \n 4-ter. Nei casi previsti dall'articolo 380, comma 2, lettere e-bis) ed f), il pubblico ministero dispone che l'arrestato sia custodito presso idonee strutture nella disponibilit\u00e0 degli ufficiali o agenti di polizia giudiziaria che hanno eseguito l'arresto o che hanno avuto in consegna l'arrestato. Si applica la disposizione di cui al comma 4-bis, terzo periodo. \n 5. Se l'arresto non \u00e8 convalidato, il giudice restituisce gli atti al pubblico ministero. Il giudice procede tuttavia a giudizio direttissimo quando l'imputato e il pubblico ministero vi consentono. \n 6. Se l'arresto \u00e8 convalidato a norma dei commi precedenti, si procede immediatamente al giudizio. Nel caso di arresto effettuato ai sensi dell'articolo 380, comma 3, il giudice, se l'arresto \u00e8 convalidato, quando manca la querela e questa pu\u00f2 ancora sopravvenire, sospende il processo. La sospensione \u00e8 revocata non appena risulti sopravvenuta la querela o la rinuncia a proporla oppure, in ogni caso, decorso il termine previsto dalla legge per la proposizione. \n 7. L'imputato ha facolt\u00e0 di chiedere un termine per preparare la difesa non superiore a cinque giorni. Quando l'imputato si avvale di tale facolt\u00e0, il dibattimento \u00e8 sospeso fino all'udienza immediatamente successiva alla scadenza del termine. \n 8. Subito dopo l'udienza di convalida, l'imputato pu\u00f2 formulare richiesta di giudizio abbreviato ovvero di applicazione della pena su richiesta. In tal caso il giudizio si svolge davanti allo stesso giudice del dibattimento. Si applicano le disposizioni dell'articolo 452, comma 2. \n 9. Il pubblico ministero pu\u00f2, altres\u00ec, procedere al giudizio direttissimo nei casi previsti dall'articolo 449, commi 4 e 5.\u00bb \n - Il testo dell'articolo 13, comma 13-ter, del decreto legislativo 25 luglio 1998, n. 286 (Testo unico delle disposizioni concernenti la disciplina dell'immigrazione e norme sulla condizione dello straniero), pubblicato sulla GU n. 191 del 18.08.1998 - Suppl. Ordinario n. 139, \u00e8 il seguente: \n \u00abArt. 13(Espulsione amministrativa) (Legge 6 marzo 1998, n. 40, art. 11). - (omissis) \n 13-ter. Per i reati previsti dai commi 13 e 13-bis \u00e8 obbligatorio l'arresto dell'autore del fatto anche fuori dei casi di flagranza e si procede con rito direttissimo.\u00bb  - Il testo dell'articolo 104 del codice di procedura penale \u00e8 il seguente: \n \u00abArt. 104 (Colloqui del difensore con l'imputato in custodia cautelare). - 1. L'imputato in stato di custodia cautelare ha diritto di conferire con il difensore fin dall'inizio dell'esecuzione della misura. \n 2. La persona arrestata in flagranza o fermata a norma dell'articolo 384 ha diritto di conferire con il difensore subito dopo l'arresto o il fermo. \n 3. Nel corso delle indagini preliminari per i delitti di cui all'articolo 51, commi 3-bis e 3-quater, quando sussistono specifiche ed eccezionali ragioni di cautela, il giudice su richiesta del pubblico ministero pu\u00f2, con decreto motivato, dilazionare, per un tempo non superiore a cinque giorni, l'esercizio del diritto di conferire con il difensore. \n 4. Nell'ipotesi di arresto o di fermo, il potere previsto dal comma 3 \u00e8 esercitato dal pubblico ministero fino al momento in cui l'arrestato o il fermato \u00e8 posto a disposizione del giudice. \n 4-bis. L'imputato in stato di custodia cautelare, l'arrestato e il fermato, che non conoscono la lingua italiana, hanno diritto all'assistenza gratuita di un interprete per conferire con il difensore a norma dei commi precedenti. Per la nomina dell'interprete si applicano le disposizioni del titolo IV del libro II.\u00bb \n - Il testo dell'articolo 156, commi 1 e 2, del codice di procedura penale \u00e8 il seguente: \n \u00abArt. 156 (Notificazioni all'imputato detenuto). - 1.\n Le notificazioni all'imputato detenuto, anche successive alla prima, sono sempre eseguite nel luogo di detenzione mediante consegna di copia alla persona. \n 2. In caso di rifiuto della ricezione, se ne fa menzione nella relazione di notificazione e la copia rifiutata \u00e8 consegnata al direttore dell'istituto o a chi ne fa le veci. Nello stesso modo si provvede quando non \u00e8 possibile consegnare la copia direttamente all'imputato, perch\u00e9 legittimamente assente. In tal caso, della avvenuta notificazione il direttore dell'istituto informa immediatamente l'interessato con il mezzo pi\u00f9 celere.\u00bb \n - Il testo dell'articolo 14, comma 2-bis, del decreto legislativo 25 luglio 1998, n. 286 (Testo unico delle disposizioni concernenti la disciplina dell'immigrazione e norme sulla condizione dello straniero), pubblicato sulla GU n. 191 del 18.08.1998 - Suppl. Ordinario n. 139, \u00e8 il seguente: \n \u00abArt. 14 (Esecuzione dell'espulsione) (Legge 6 marzo 1998, n. 40, art. 12). - (omissis) \n 2-bis. Lo straniero trattenuto pu\u00f2 rivolgere istanze o reclami orali o scritti, anche in busta chiusa, al Garante nazionale e ai garanti regionali o locali dei diritti delle persone private della libert\u00e0 personale.\u00bb \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-22&atto.codiceRedazionale=24G00028&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:43:16.406416"}
{"text": "\n\n\nArt. 5\n Disposizioni organizzative\n\n\n\n((\n\n\n01. Il Ministero della difesa, mediante le proprie competenti articolazioni del genio militare, provvede alla progettazione e all'esecuzione dei lavori nonch\u00e9 all'acquisizione delle forniture necessarie per la realizzazione delle strutture di cui all'allegato 1 al Protocollo, secondo quanto previsto dall'articolo 3, comma 7.\n\n\n))\n\n\n\n2. Per assicurare il soddisfacimento delle esigenze di funzionalit\u00e0 delle diverse attivit\u00e0 connesse alle funzioni di polizia in relazione all'attuazione del Protocollo, \u00e8 istituito un nucleo di coordinamento e raccordo alle dipendenze della questura di Roma, la cui organizzazione e i cui compiti sono disciplinati con decreto del Capo della Polizia - Direttore generale della pubblica sicurezza, sentiti i Comandanti generali dell'Arma dei carabinieri e del Corpo della guardia di finanza e il Capo del Dipartimento dell'amministrazione penitenziaria. \n\n\n\n3. Per le maggiori esigenze delle Commissioni e delle sezioni territoriali per il riconoscimento della protezione internazionale, con particolare riferimento alle sezioni di cui all'articolo 3, comma 1, lettera d), per gli anni 2024 e 2025, il Ministero dell'interno \u00e8 autorizzato a reclutare, in aggiunta alle vigenti facolt\u00e0 assunzionali e nei limiti della dotazione organica, quarantacinque unit\u00e0 di personale dell'area dei funzionari, prevista dal contratto collettivo nazionale di lavoro del personale del comparto Funzioni centrali per il triennio 2019-2021, con contratto di lavoro subordinato a tempo indeterminato, senza il previo svolgimento delle procedure di mobilit\u00e0, mediante l'indizione di procedure concorsuali pubbliche o lo scorrimento delle vigenti graduatorie di concorsi pubblici. Per garantire il reclutamento del predetto personale, il Ministero dell'interno pu\u00f2 avvalersi della procedura di cui all'articolo 1, comma 4, lettera b), del decreto-legge 22 aprile 2023, n. 44, convertito, con modificazioni, dalla legge 21 giugno 2023, n. 74. Alle procedure concorsuali di cui al presente comma si applicano le disposizioni dell'articolo 35-quater, comma 3-bis, del decreto legislativo 30 marzo 2001, n. 165. Ai fini dell'attuazione del presente comma \u00e8 autorizzata la spesa di euro 1.347.376 per l'anno 2024 e di euro 2.021.063 annui a decorrere dall'anno 2025 per gli oneri assunzionali, di euro 68.490 per l'anno 2024 e di euro 102.734 annui a decorrere dall'anno 2025 per il compenso del lavoro straordinario nonch\u00e9 di euro 50.400 per l'anno 2024 e di euro 75.600 annui a decorrere dall'anno 2025 per i buoni pasto. \u00c8 altres\u00ec autorizzata la spesa di euro 250.000 per l'anno 2024 per lo svolgimento delle procedure concorsuali nonch\u00e9 di euro 67.369 per l'anno 2024 e di euro 20.211 annui a decorrere dall'anno 2025 per i maggiori oneri di funzionamento derivanti dal reclutamento del contingente di personale di cui al primo periodo. \n\n\n\n4. Per le maggiori esigenze connesse all'attuazione del Protocollo, il Ministero della giustizia - Dipartimento dell'amministrazione penitenziaria, in aggiunta alle vigenti facolt\u00e0 assunzionali e nei limiti della dotazione organica, \u00e8 autorizzato, per l'anno 2024, a bandire procedure concorsuali e ad assumere con contratto di lavoro subordinato a tempo indeterminato, anche mediante scorrimento di graduatorie vigenti, un contingente di 10 unit\u00e0 di personale da inquadrare nell'area dei funzionari del comparto Funzioni centrali. A tale fine \u00e8 autorizzata la spesa di euro 308.942 per l'anno 2024 e di euro 463.412 annui a decorrere dall'anno 2025. \u00c8 altres\u00ec autorizzata la spesa di euro 300.000 per l'anno 2024 per lo svolgimento delle procedure concorsuali nonch\u00e9 di euro 23.171 per l'anno 2024 e di euro 4.635 annui a decorrere dall'anno 2025 per i maggiori oneri di funzionamento derivanti dal reclutamento del contingente di personale di cui al primo periodo. \n\n\n\n5. Per le maggiori esigenze connesse all'attuazione del Protocollo, il Ministero della giustizia - Dipartimento dell'organizzazione giudiziaria, del personale e dei servizi, \u00e8 autorizzato, per gli anni 2024 e 2025, in aggiunta alle facolt\u00e0 assunzionali previste a legislazione vigente e nei limiti della dotazione organica, ad assumere 18 unit\u00e0 di personale dell'area dei funzionari e 30 unit\u00e0 di personale dell'area degli assistenti del comparto Funzioni centrali, da assegnare al tribunale di Roma e all'ufficio del giudice di pace di Roma, con contratto di lavoro subordinato a tempo indeterminato, senza il previo svolgimento delle procedure di mobilit\u00e0, mediante l'indizione di procedure concorsuali pubbliche estese anche alle unit\u00e0 gi\u00e0 titolari di rapporto di lavoro a tempo determinato o mediante lo scorrimento delle vigenti graduatorie di concorsi pubblici. A tale fine \u00e8 autorizzata la spesa di euro 1.324.529 per l'anno 2024 e di euro 1.986.793 annui a decorrere dall'anno 2025. \u00c8 altres\u00ec autorizzata la spesa di euro 500.000 per l'anno 2024 per lo svolgimento delle procedure concorsuali nonch\u00e9 di euro 66.227 per l'anno 2024 e di euro 19.868 annui a decorrere dall'anno 2025 per i maggiori oneri di funzionamento derivanti dal reclutamento del contingente di personale di cui al primo periodo. \n\n\n\n6. Per le maggiori esigenze della sezione specializzata in materia di immigrazione, protezione internazionale e libera circolazione dei cittadini dell'Unione europea, il ruolo organico del personale della magistratura ordinaria \u00e8 incrementato di 10 unit\u00e0, con corrispondente incremento del contingente fissato dalla lettera L della tabella B allegata alla legge 5 marzo 1991, n. 71. Con decreto del Ministro della giustizia, da emanare entro tre mesi dalla data di entrata in vigore della presente legge, sentito il Consiglio superiore della magistratura, si provvede alla corrispondente rideterminazione della pianta organica del tribunale di Roma.\nConseguentemente, il Ministero della giustizia \u00e8 autorizzato ad assumere un contingente di 10 magistrati ordinari. A tale fine \u00e8 autorizzata la spesa di euro 504.484 per l'anno 2024, di euro 849.877 per l'anno 2025, di euro 991.244 per l'anno 2026, di euro 999.601 per l'anno 2027, di euro 1.201.435 per l'anno 2028, di euro 1.289.683 per l'anno 2029, di euro 1.297.416 per l'anno 2030, di euro 1.339.946 per l'anno 2031, di euro 1.347.679 per l'anno 2032 e di euro 1.390.210 annui a decorrere dall'anno 2033. \n\n\n\n7. In deroga alle disposizioni dell'articolo 6, comma 1, del decreto legislativo 13 luglio 2017, n. 116, il Consiglio superiore della magistratura delibera con urgenza l'individuazione, nell'ambito della dotazione organica prevista a legislazione vigente e senza nuovi o maggiori oneri a carico della finanza pubblica, di ulteriori posti di giudice onorario di pace da pubblicare, in aggiunta a quelli gi\u00e0 individuati, per l'ufficio del giudice di pace di Roma. \n\n\n\n8. Per lo svolgimento dei compiti dell'ufficio di cui all'articolo 3, comma 1, lettera i), della presente legge, in deroga all'articolo 6, comma 7, del decreto-legge 9 giugno 2021, n. 80, convertito, con modificazioni, dalla legge 6 agosto 2021, n. 113, nonch\u00e9 in deroga all'articolo 6, comma 6, del decreto legislativo 30 marzo 2001, n. 165, e senza il previo esperimento delle procedure di mobilit\u00e0, in aggiunta alle vigenti facolt\u00e0 assunzionali e nei limiti della dotazione organica, il Ministero della salute \u00e8 autorizzato al reclutamento di cinque dirigenti sanitari con il profilo di medico e di sei unit\u00e0 di personale non dirigenziale, da inquadrare nell'area dei funzionari, di cui quattro con il profilo di funzionario sanitario e due con il profilo di funzionario amministrativo. Il Ministero della salute provvede al reclutamento del personale di cui al primo periodo mediante l'indizione di appositi concorsi pubblici, l'utilizzo di vigenti graduatorie di concorsi pubblici di altre amministrazioni pubbliche nonch\u00e9, per il personale dirigenziale, mediante procedure di mobilit\u00e0. Nelle more del completamento delle procedure del predetto reclutamento, l'ufficio di cui al citato articolo 3, comma 1, lettera i), pu\u00f2 avvalersi di un corrispondente contingente di personale dirigenziale e non dirigenziale costituito da dipendenti di pubbliche amministrazioni, da collocare in posizione di comando ai sensi dell'articolo 17, comma 14, della legge 15 maggio 1997, n. 127, che conserva lo stato giuridico e il trattamento economico fondamentale dell'amministrazione di appartenenza. Si applica l'articolo 70, comma 12, del decreto legislativo 30 marzo 2001, n. 165. A tale fine \u00e8 autorizzata la spesa di euro 694.366 per l'anno 2024 e di euro 1.041.549 annui a decorrere dall'anno 2025. \u00c8 altres\u00ec autorizzata la spesa di euro 105.000 per l'anno 2024 per lo svolgimento delle procedure concorsuali nonch\u00e9 di euro 133.334 per l'anno 2024 e di euro 200.000 annui a decorrere dall'anno 2025 per i maggiori oneri di funzionamento derivanti dal reclutamento del contingente di personale di cui al primo periodo. \n\n\n\n9. Nelle aree di cui di cui all'articolo 1, paragrafo 1, lettera c), del Protocollo, l'Istituto nazionale per la promozione della salute delle popolazioni migranti e per il contrasto delle malattie della povert\u00e0 svolge le proprie funzioni di assistenza, anche ai sensi del regolamento di cui al decreto del Ministro della salute 22 febbraio 2013, n. 56, nonch\u00e9 quelle di coordinamento tra i soggetti coinvolti nella gestione sanitaria e sociosanitaria dei migranti. Per le finalit\u00e0 di cui al presente comma, il medesimo Istituto, per il biennio 2024-2025, in aggiunta alle vigenti facolt\u00e0 assunzionali, \u00e8 autorizzato, nei limiti della dotazione organica, ad assumere con contratto di lavoro subordinato a tempo indeterminato, mediante procedure concorsuali pubbliche per titoli ed esami, con una riserva di posti non superiore al 50 per cento dei posti da bandire in favore del personale gi\u00e0 titolare di un rapporto di lavoro a tempo determinato con l'Istituto, 28 unit\u00e0 di personale, di cui 8 dirigenti medici, 1 unit\u00e0 appartenente alla dirigenza professionale, tecnica e amministrativa, 10 unit\u00e0 appartenenti all'area dei professionisti della salute e funzionari, 1 unit\u00e0 appartenente all'area degli assistenti e 8 unit\u00e0 dell'area degli operatori. Agli oneri assunzionali, pari a euro 1.248.725 per l'anno 2024 e a euro 1.873.087 annui a decorrere dall'anno 2025, agli oneri per lo svolgimento delle procedure concorsuali, pari a euro 100.000 per l'anno 2024, e a quelli per i maggiori oneri di funzionamento, pari a euro 62.437 per l'anno 2024 e a euro 18.731 annui a decorrere dall'anno 2025, si provvede mediante corrispondente riduzione del Fondo per interventi strutturali di politica economica, di cui all'articolo 10, comma 5, del decreto-legge 29 novembre 2004, n. 282, convertito, con modificazioni, dalla legge 27 dicembre 2004, n. 307. \n\n\n\n10. Al personale delle Forze armate e delle Forze di polizia ad ordinamento militare o civile e al personale dipendente da amministrazioni pubbliche inviato in missione in Albania per l'attuazione delle disposizioni del Protocollo si applica, in aggiunta allo stipendio o alla paga, agli assegni e alle indennit\u00e0 a carattere fisso o continuativo, il trattamento economico di cui all'articolo 5, commi 1 e 2, della legge 21 luglio 2016, n. 145, nonch\u00e9 quanto previsto dall'articolo 211 del decreto del Presidente della Repubblica 5 gennaio 1967, n. 18. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-22&atto.codiceRedazionale=24G00028&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:43:20.502344"}
{"text": "\n\n\nArt. 6\n Disposizioni finanziarie\n\n\n\n\n1. Fermo restando quanto previsto dall'articolo 5 e dai commi 2, 3, 4 e 5 del presente articolo, sono autorizzate le seguenti spese: \n\na) per la realizzazione delle strutture previste nelle aree di cui all'articolo 1, paragrafo 1, lettera c), del Protocollo, ((la spesa di euro 65 milioni per l'anno 2024 in favore del Ministero della difesa)); \n\nb) per gli oneri di conto capitale relativi alle dotazioni strumentali necessarie all'esecuzione del Protocollo, la spesa di euro 7,3 milioni per l'anno 2024 in favore del Ministero dell'interno e di euro 1,18 milioni per l'anno 2024 in favore del Ministero della giustizia. \n\n\n\n\n2. Agli oneri derivanti dall'articolo 4, comma 5, valutati in euro 3.240.000 per l'anno 2024 e in euro 6.480.000 per ciascuno degli anni dal 2025 al 2028, si provvede ai sensi del comma 5 del presente articolo. \n\n\n\n3. Agli oneri derivanti dalla costituzione del fondo di garanzia di cui all'allegato 2 al Protocollo e per il rimborso delle spese di cui all'articolo 10 del medesimo Protocollo, valutati in 28 milioni di euro per l'anno 2024 e in 16,5 milioni di euro per ciascuno degli anni dal 2025 al 2028, si provvede ai sensi del comma 5 del presente articolo. \n\n\n\n4. Agli oneri derivanti dall'articolo 7 del Protocollo, valutati in ((euro 30,27 milioni di euro)) per l'anno 2024 e in euro 57,8 milioni per ciascuno degli anni dal 2025 al 2028, si provvede ai sensi del comma 5 del presente articolo. \n\n\n\n5. Per fare fronte agli oneri derivanti dai commi 2, 3 e 4 del presente articolo e dall'articolo 3, comma 1, lettera d), nonch\u00e9 agli oneri di parte corrente derivanti dall'articolo 4, commi 1, 2, 3 e 11, della presente legge e dall'articolo 4 del Protocollo, \u00e8 istituito, nello stato di previsione del Ministero dell'interno, un fondo da ripartire con la dotazione di euro 89.112.787 per l'anno 2024 e di euro 118.565.373 per ciascuno degli anni dal 2025 al 2028.\nIl fondo di cui al primo periodo \u00e8 ripartito con uno o pi\u00f9 decreti del Ministro dell'interno, di concerto con i Ministri dell'economia e delle finanze, della giustizia e della salute. ((Per le finalit\u00e0 di cui al primo periodo \u00e8, altres\u00ec, istituito un fondo nello stato di previsione del Ministero della difesa, con una dotazione di 1.270.000 euro per l'anno 2024.))\n\n\n\n\n\n6. Agli oneri di cui al comma 1, ((pari a euro 73.480.000 per l'anno 2024, si provvede, quanto a 10.000.000 di euro a valere sulle risorse a legislazione vigente ai sensi dell'articolo 21, comma 4, del decreto-legge 19 settembre 2023, n. 124, convertito, con modificazioni, dalla legge 13 novembre 2023, n. 162, quanto a 15.800.000 di euro mediante corrispondente riduzione del Fondo di cui all'articolo 1, comma 200, della legge 23 dicembre 2014, n. 190 e quanto a 47.680.000 di euro)) mediante corrispondente riduzione dello stanziamento del fondo speciale di conto capitale iscritto, ai fini del bilancio triennale 2024-2026, nell'ambito del programma \u00abFondi di riserva e speciali\u00bb della missione \u00abFondi da ripartire\u00bb dello stato di previsione del Ministero dell'economia e delle finanze per l'anno 2024, allo scopo parzialmente utilizzando: \n\na) l'accantonamento relativo al Ministero dell'economia e delle finanze per 18.282.602 euro; \n\nb) l'accantonamento relativo al Ministero del lavoro e delle politiche sociali per 2.018.997 euro; \n\nc) l'accantonamento relativo al Ministero degli affari esteri e della cooperazione internazionale per 2.154.286 euro; \n\nd) l'accantonamento relativo al Ministero dell'istruzione e del merito per 3.590.477 euro; \n\ne) l'accantonamento relativo al Ministero dell'ambiente e della sicurezza energetica per 3.446.858 euro; \n\nf) l'accantonamento relativo al Ministero delle infrastrutture e dei trasporti per 1.558.267 euro; \n\ng) l'accantonamento relativo al Ministero dell'universit\u00e0 e della ricerca per 3.877.715 euro; \n\nh) l'accantonamento relativo al Ministero della difesa per 2.297.905 euro; \n\ni) l'accantonamento relativo al Ministero dell'agricoltura, della sovranit\u00e0 alimentare e delle foreste per 1.436.191 euro; \n\nl) l'accantonamento relativo al Ministero della cultura per 3.844.975 euro; \n\nm) l'accantonamento relativo al Ministero della salute per 3.204.146 euro; \n\nn) l'accantonamento relativo al Ministero del turismo per 1.967.581 euro. \n\n\n\n\n\n\n7. Agli oneri derivanti dal comma 5 del presente articolo e dall'articolo 5, commi 3, 4, 5, 6 e 8, determinati in ((96.126.475 euro)) per l'anno 2024, 125.351.115 euro per l'anno 2025, 125.492.482 euro per l'anno 2026, 125.500.839 euro per l'anno 2027, 125.702.673 euro per l'anno 2028, 7.225.548 euro per l'anno 2029, 7.233.281 euro per l'anno 2030, 7.275.811 euro per l'anno 2031, 7.283.544 euro per l'anno 2032 e 7.326.075 euro annui a decorrere dall'anno 2033, si provvede: \n\na) quanto a 14.856.475 euro per l'anno 2024, mediante corrispondente riduzione del Fondo per interventi strutturali di politica economica, di cui all'articolo 10, comma 5, del decreto-legge 29 novembre 2004, n. 282, convertito, con modificazioni, dalla legge 27 dicembre 2004, n. 307; \n\nb) quanto a ((1.270.0000 euro per l'anno 2024)) 5.351.115 euro per l'anno 2025, 5.492.482 euro per l'anno 2026, 5.500.839 euro per l'anno 2027 e 5.702.673 euro per l'anno 2028, mediante corrispondente riduzione del Fondo di cui all'articolo 1, comma 200, della legge 23 dicembre 2014, n. 190; \n\nc) quanto a 80 milioni di euro per l'anno 2024 e 120 milioni di euro annui a decorrere dall'anno 2025, mediante corrispondente riduzione dello stanziamento del fondo speciale di parte corrente iscritto, ai fini del bilancio triennale 2024-2026, nell'ambito del programma \u00abFondi di riserva e speciali\u00bb della missione \u00abFondi da ripartire\u00bb dello stato di previsione del Ministero dell'economia e delle finanze per l'anno 2024, allo scopo parzialmente utilizzando: \n 1) l'accantonamento relativo al Ministero dell'economia e delle finanze per 10.255.375 euro per l'anno 2024 e 18.806.072 euro annui a decorrere dall'anno 2025; \n 2) l'accantonamento relativo al Ministero delle imprese e del made in Italy per 244.814 euro per l'anno 2024 e 9.253.785 euro annui a decorrere dall'anno 2025; \n 3) l'accantonamento relativo al Ministero del lavoro e delle politiche sociali per 6.412.271 euro per l'anno 2024 e 8.220.746 euro annui a decorrere dall'anno 2025; \n 4) l'accantonamento relativo al Ministero della giustizia per 3.900.000 euro per l'anno 2024 e 3.500.000 euro annui a decorrere dall'anno 2025; \n 5) l'accantonamento relativo al Ministero degli affari esteri e della cooperazione internazionale per 14.903.231 euro per l'anno 2024 e 17.736.040 euro annui a decorrere dall'anno 2025; \n 6) l'accantonamento relativo al Ministero dell'istruzione e del merito per 2.588.322 euro per l'anno 2024 e 1.787.878 euro annui a decorrere dall'anno 2025; \n 7) l'accantonamento relativo al Ministero dell'interno per 1.700.000 euro per l'anno 2024 e 5.900.000 euro annui a decorrere dall'anno 2025; \n 8) l'accantonamento relativo al Ministero dell'ambiente e della sicurezza energetica per 1.872.639 euro per l'anno 2024 e 16.682 euro annui a decorrere dall'anno 2025; \n 9) l'accantonamento relativo al Ministero delle infrastrutture e dei trasporti per 8.395.996 euro per l'anno 2024 e 11.687.871 euro annui a decorrere dall'anno 2025; \n 10) l'accantonamento relativo al Ministero dell'universit\u00e0 e della ricerca per 9.330.933 euro per l'anno 2024 e 10.881.902 euro annui a decorrere dall'anno 2025; \n 11) l'accantonamento relativo al Ministero della difesa per 7.144.962 euro per l'anno 2024 e 8.152.215 euro annui a decorrere dall'anno 2025; \n 12) l'accantonamento relativo al Ministero dell'agricoltura, della sovranit\u00e0 alimentare e delle foreste per 8.344.953 euro per l'anno 2024 e 15.594.326 euro annui a decorrere dall'anno 2025; \n 13) l'accantonamento relativo al Ministero della cultura per 121.167 euro per l'anno 2024 e 821.344 euro annui a decorrere dall'anno 2025; \n 14) l'accantonamento relativo al Ministero della salute per 144.937 euro per l'anno 2024 e 424.474 euro annui a decorrere dall'anno 2025; \n 15) l'accantonamento relativo al Ministero del turismo per 4.640.400 euro per l'anno 2024 e 7.216.665 euro annui a decorrere dall'anno 2025. \n\n\n\n\n8. In caso di rinnovo del Protocollo alla scadenza quinquennale di cui al primo periodo del paragrafo 2 dell'articolo 13 del medesimo Protocollo, conformemente al secondo periodo del suddetto paragrafo, ai relativi oneri si far\u00e0 fronte con apposito provvedimento legislativo. \n\n\n\n9. Il Ministro dell'economia e delle finanze \u00e8 autorizzato ad apportare, con propri decreti, le occorrenti variazioni di bilancio. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-22&atto.codiceRedazionale=24G00028&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:43:24.599041"}
{"text": "\n\n\nArt. 7\n Entrata in vigore\n\n\n1. La presente legge entra in vigore il giorno successivo a quello della sua pubblicazione nella Gazzetta Ufficiale. \n\n\n\nLa presente legge, munita del sigillo dello Stato, sar\u00e0 inserita nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarla e di farla osservare come legge dello Stato. \n Data a Roma, add\u00ec 21 febbraio 2024 \nMATTARELLA\nMeloni, Presidente del Consiglio dei ministri\nTajani, Ministro degli affari esteri e della cooperazione internazionale\nPiantedosi, Ministro dell'interno\nNordio, Ministro della giustizia\nVisto, il Guardasigilli: Nordio\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-22&atto.codiceRedazionale=24G00028&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:43:28.743282"}
{"text": "\n\n\n\n\nPROTOCOLLO TRA IL GOVERNO DELLA REPUBBLICA ITALIANA E IL CONSIGLIO DEI MINISTRI DELLA REPUBBLICA DI ALBANIA PER IL RAFFORZAMENTO DELLA COLLABORAZIONE IN MATERIA MIGRATORIA \n\n Il Governo della Repubblica Italiana e il Consiglio dei Ministri della Repubblica di Albania, di seguito indicate come \u00abParti\u00bb \n Visto il Trattato di Amicizia e di Collaborazione tra la Repubblica Italiana e la Repubblica di Albania, fatto a Roma il 13 ottobre 1995; \n Visto il Protocollo tra il Ministero dell'Interno della Repubblica Italiana e il Ministero dell'Interno della Repubblica di Albania per il rafforzamento della collaborazione bilaterale nel contrasto al terrorismo e alla tratta di esseri umani, firmato a Tirana il 3 novembre 2017; \n Considerato l'interesse delle Parti a promuovere una crescente cooperazione bilaterale in tutti i settori, anche nella prospettiva dell'adesione della Repubblica di Albania all'Unione Europea; \n Ritenuto necessario intensificare la collaborazione nell'ambito della gestione dei flussi migratori, anche in considerazione della vicinanza geografica e della comunanza di interessi e di aspirazioni tra le Parti; \n Consapevoli delle problematiche che derivano dalla migrazione illecita; \n In osservanza degli accordi internazionali nell'ambito della tutela dei diritti dell'uomo e, in particolare, nell'ambito della migrazione; \n Certi delle azioni da intraprendere per la prevenzione dei flussi migratori illeciti e della tratta degli esseri umani e, nel contempo, per garantire la tutela dei diritti dell'uomo; \n\n Hanno convenuto quanto segue: \n\n Articolo 1 \n\n 1. Nell'ambito del presente Protocollo, con i termini seguenti si intende: \n a) \u00abParte albanese\u00bb: il Consiglio dei Ministri della Repubblica d'Albania; \n b) \u00abParte italiana\u00bb: il Governo della Repubblica Italiana; \n c) \u00abAree\u00bb: beni immobili di propriet\u00e0 demaniale, individuati nell'Allegato 1 del presente Protocollo; \n d) \u00abmigranti\u00bb: cittadini di Paesi terzi e apolidi per i quali deve essere accertata la sussistenza o \u00e8 stata accertata l'insussistenza dei requisiti per l'ingresso, il soggiorno o la residenza nel territorio della Repubblica Italiana; \n e) \u00abpersonale italiano\u00bb: il personale, anche non in possesso della cittadinanza italiana, inviato dalla Parte italiana in Albania per assicurare lo svolgimento delle attivit\u00e0 previste dal presente Protocollo. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-22&atto.codiceRedazionale=24G00028&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:43:32.836974"}
{"text": "\n\n\n Articolo 2 \n\n Il presente Protocollo \u00e8 finalizzato a rafforzare la cooperazione bilaterale tra le Parti in materia di gestione dei flussi migratori provenienti da Paesi terzi, in conformit\u00e0 al diritto internazionale e a quella europeo. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-22&atto.codiceRedazionale=24G00028&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:43:36.928350"}
{"text": "\n\n\n Articolo 3 \n\n 1. La Parte albanese riconosce alla Parte italiana il diritto all'utilizzo delle Aree, secondo i criteri stabiliti dal presente Protocollo. \n 2. Le Aree sono concesse a titolo gratuito per la durata del presente Protocollo conformemente all'articolo 13. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-22&atto.codiceRedazionale=24G00028&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:43:41.019548"}
{"text": "\n\n\n Articolo 4 \n\n 1. La Parte italiana pu\u00f2 realizzare nelle Aree le strutture indicate nell'Allegato 1. Le Parti concordano che il numero totale di migranti presenti contemporaneamente nel territorio albanese in applicazione del presente Protocollo non potr\u00e0 essere superiore a 3.000 (tremila). \n 2. Le strutture di cui al paragrafo 1 sono gestite dalle competenti autorit\u00e0 della Parte italiana secondo la pertinente normativa italiana ed europea. Le controversie che possano nascere tra le suddette autorit\u00e0 e i migranti accolti nelle suddette strutture sono sottoposte esclusivamente alla giurisdizione italiana. \n 3. Le competenti autorit\u00e0 albanesi consentono l'ingresso e la permanenza nel territorio albanese dei migranti accolti nelle strutture di cui al paragrafo 1, al solo fine di effettuare le procedure di frontiera o di rimpatrio previste dalla normativa italiana ed europea e per il tempo strettamente necessario alle stesse. Nel caso in cui venga meno, per qualsiasi causa, il titolo della permanenza nelle strutture, la Parte italiana trasferisce immediatamente i migranti fuori dal territorio albanese. I trasferimenti da e per le strutture medesime sono a cura delle competenti autorit\u00e0 italiane. \n 4. L'ingresso dei migranti in acque territoriali e nel territorio della Repubblica di Albania avviene esclusivamente con i mezzi delle competenti autorit\u00e0 italiane. All'arrivo nel territorio albanese, le autorit\u00e0 competenti di ciascuna delle Parti procedono separatamente agli adempimenti previsti dalla rispettiva normativa nazionale e nel rispetto del presente Protocollo. \n 5. Le spese per l'allestimento di una o pi\u00f9 strutture d'ingresso nel territorio della Repubblica d'Albania dei migranti sono totalmente a carico della Parte italiana. \n 6. Nell'ambito delle strutture di cui al paragrafo 1 la Parte italiana istituisce le strutture sanitarie al fine di garantire i servizi sanitari necessari. \n 7. Quando \u00e8 constatato che i migranti sono portatori di malattie infettive, le autorit\u00e0 competenti della Parte italiana osservano le norme della quarantena e del trattamento secondo i rispettivi protocolli sanitari. \n 8. In caso di esigenze sanitarie alle quali le autorit\u00e0 italiane non possono fare fronte nell'ambito delle strutture di cui al paragrafo 1, le autorit\u00e0 albanesi collaborano con le autorit\u00e0 italiane responsabili delle medesime strutture per assicurare le cure mediche indispensabili e indifferibili ai migranti ivi trattenuti. \n 9. I costi dei servizi sanitari offerti dalla Parte albanese sono a carico della Parte italiana conformemente all'articolo 10, paragrafo 1 del presente Protocollo. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-22&atto.codiceRedazionale=24G00028&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:43:45.112657"}
{"text": "\n\n\n Articolo 5 \n\n 1. Le strutture di cui all'Allegato 1 sono realizzate e gestite nel rispetto della pertinente normativa italiana, senza necessit\u00e0 di permessi di costruire o altre formalit\u00e0 analoghe previste dalla normativa albanese. La Parte italiana ha solo l'obbligo di trasmettere alle autorit\u00e0 albanesi il progetto e la documentazione inerente alla sostenibilit\u00e0 e alla funzionalit\u00e0 delle strutture. \n 2. La Parte italiana realizza altres\u00ec le strutture dedicate al personale albanese addetto alla sicurezza del perimetro esterno delle Aree, in funzione dell'attuazione degli obblighi di cui all'articolo 6, paragrafo 2 del presente Protocollo. \n 3. La Parte albanese facilita l'erogazione dei servizi necessari all'esercizio delle strutture di cui all'Allegato 1, alle quali sono applicate condizioni non meno favorevoli di quelle praticate a strutture simili. I costi necessari all'erogazione di tali servizi sono interamente sostenuti dalla Parte italiana. \n 4. Le spese sostenute dalla Parte italiana per la realizzazione delle strutture di cui all'Allegato 1 sono esenti da imposte indirette e da dazi doganali. La Parte Italiana non chiede esenzioni da tasse o altri pagamenti comunque denominati che rappresentano corrispettivi per la fruizione di servizi pubblici. \n 5. Per le esigenze della realizzazione e della gestione delle strutture di cui all'articolo 4 le competenti autorit\u00e0 della Parte italiana sono esenti da restrizioni o controlli valutari e possono liberamente trasferire valute in deroga alle disposizioni vigenti nella Repubblica di Albania. \n 6. La Parte albanese facilita il sollecito disbrigo delle operazioni doganali relative a materiali e attrezzature richieste dalla Parte italiana per la realizzazione delle attivit\u00e0 previste dal presente Protocollo. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-22&atto.codiceRedazionale=24G00028&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:43:49.201784"}
{"text": "\n\n\n Articolo 6 \n\n 1. Le competenti autorit\u00e0 delle Parti collaborano ai fini del mantenimento della sicurezza delle Aree. \n 2. Le competenti autorit\u00e0 della Parte albanese assicurano il mantenimento dell'ordine e della sicurezza pubblica nel perimetro esterno alle Aree e durante i trasferimenti via terra, da e per le Aree, che si svolgono nel territorio albanese. \n 3. Le competenti autorit\u00e0 della Parte Italiana assicurano il mantenimento dell'ordine e della sicurezza all'interno delle Aree. Le competenti autorit\u00e0 della Parte albanese possono accedere nelle Aree, previo espresso consenso del responsabile della struttura stessa. In via eccezionale le autorit\u00e0 della Parte albanese possono accedere nelle strutture, informando il responsabile italiano della stessa, in caso di incendio o di altro grave e imminente pericolo che richiede un immediato intervento. \n 4. Con riferimento ai rispettivi obblighi relativi alla sicurezza, ognuna delle Parti istituisce un'unit\u00e0 responsabile del buon andamento, del coordinamento e della supervisione delle questioni di sicurezza. \n 5. Le competenti autorit\u00e0 italiane adottano le misure necessarie al fine di assicurare la permanenza dei migranti all'interno delle Aree, impedendo la loro uscita non autorizzata nel territorio della Repubblica d'Albania, sia durante il perfezionamento delle procedure amministrative che al termine delle stesse, indipendentemente dall'esito finale. \n 6. In caso di uscita non autorizzata dei migranti dalle Aree, le autorit\u00e0 albanesi li ricondurranno nelle stesse. I costi che derivano dall'attuazione del presente paragrafo, sono sostenuti della Parte italiana conformemente all'articolo 10, paragrafo 1 del presente Protocollo. \n 7. Le competenti autorit\u00e0 italiane sostengono ogni costo necessario all'alloggio e al trattamento delle persone accolte nelle strutture di cui all'Allegato 1, compreso il vitto, le cure mediche (anche nei casi che necessitano l'assistenza delle autorit\u00e0 albanesi) e qualsiasi altro servizio ritenuto necessario dalla Parte italiana, impegnandosi affinch\u00e8 tale trattamento rispetti i diritti e le libert\u00e0 fondamentali dell'uomo, conformemente al diritto internazionale. \n 8. I documenti ufficiali detenuti a qualsiasi titolo dalle autorit\u00e0 italiane e dal personale italiano sono esenti da sequestro o altre misure analoghe da parte delle autorit\u00e0 albanesi. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-22&atto.codiceRedazionale=24G00028&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:43:53.294966"}
{"text": "\n\n\n Articolo 7 \n\n 1. La Parte Italiana comunica previamente, per le vie diplomatiche, i nominativi del personale italiano. \n 2. L'ingresso e il soggiorno in Albania del personale italiano per le finalit\u00e0 previste dal presente Protocollo \u00e8 esente da visto, da permesso di soggiorno e da altre formalit\u00e0 previste dalla normativa albanese in materia di immigrazione. Al personale italiano che permane nel territorio albanese per pi\u00f9 di 90 giorni \u00e8 rilasciato, gratuitamente e a semplice richiesta, un documento di riconoscimento (\u00abpermesso unico\u00bb). \n 3. Le condizioni di lavoro del personale italiano sono regolate esclusivamente dalla normativa italiana. Le retribuzioni percepite dal personale italiano sono esenti da imposte sui redditi e da contributi per l'erogazione dell'assistenza sociale previsti dalla pertinente legislazione albanese, salvo i casi in cui il personale sia cittadino albanese residente nella Repubblica d'Albania. \n 4. Per le parole dette o scritte e per gli atti compiuti nell'esercizio delle proprie funzioni, il personale italiano non \u00e8 soggetto alla giurisdizione albanese anche dopo la fine dell'esercizio delle suddette funzioni in territorio albanese. Le comunicazioni di detto personale con le competenti autorit\u00e0 italiane non sono soggette a restrizioni o limitazioni da parte delle autorit\u00e0 albanesi. \n 5. Salvo quanto previsto dal paragrafo 4 del presente articolo, il personale italiano \u00e8 sottoposto alla giurisdizione albanese nell'ipotesi in cui, durante la permanenza ai sensi del presente Protocollo, commetta, al di fuori del servizio, reati previsti dalla legislazione albanese in violazione dei diritti dei cittadini albanesi o dello Stato albanese. \n 6. Senza pregiudizio per il paragrafo 4, il personale italiano gode di immunit\u00e0 da qualsiasi forma di detenzione in Albania, salvo i casi previsti dal paragrafo 5, soggetti alla legislazione procedurale penale albanese e ai vigenti accordi bilaterali. Nei casi di cui al paragrafo 5, quando sono applicate al personale italiano misure restrittive della libert\u00e0 personale, le autorit\u00e0 albanesi le comunicano immediatamente alle autorit\u00e0 italiane. \n 7. Per cure urgenti, il personale italiano pu\u00f2 accedere alle strutture sanitarie albanesi. I relativi costi sono a carico della persona interessata o della Parte italiana, ai sensi di quanto previsto dal presente Protocollo. \n 8. Fermo restando quanto previsto dal presente articolo, il personale italiano ha l'obbligo di rispettare le leggi della Repubblica di Albania e di non interferire negli affari interni della medesima. \n 9. La Parte italiana mette a disposizione delle autorit\u00e0 albanesi la lista nominativa del personale munito di porto d'armi nell'esercizio delle proprie funzioni nonch\u00e9 le relative disposizioni di ricezione e di consegna dell'arma da e a detto personale. \n 10. Al personale di cui al paragrafo 9 \u00e8 vietato portare l'arma in territorio albanese al di fuori del servizio. Ai sensi del presente paragrafo il servizio include l'accompagnamento dei migranti da e verso le Aree. La Parte italiana adotta le misure necessarie atte a garantire la sicurezza degli armamenti e delle munizioni impiegate ai sensi del presente Protocollo. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-22&atto.codiceRedazionale=24G00028&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:43:57.386946"}
{"text": "\n\n\n Articolo 8 \n\n 1. L'accesso in territorio albanese di mezzi della Parte italiana \u00e8 regolato da successive intese tra le competenti autorit\u00e0 italiane ed albanesi che entrano in vigore alla data della firma. \n 2. La procedura di trasferimento dei migranti in territorio albanese da e verso le Aree \u00e8 eseguita conformemente alle intese di cui al paragrafo 1 del presente articolo. \n 3. I costi relativi all'impiego dei mezzi e delle unit\u00e0 della Parte albanese, derivanti dalle disposizioni del presente Protocollo, sono sostenuti dalla Parte italiana conformemente all'articolo 10, paragrafo 1 del presente Protocollo. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-22&atto.codiceRedazionale=24G00028&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:44:01.479471"}
{"text": "\n\n\n Articolo 9 \n\n 1. Il periodo di permanenza dei migranti nel territorio della Repubblica d'Albania in attuazione del presente Protocollo, non pu\u00f2 essere superiore al periodo massimo di trattenimento consentito dalla vigente normativa italiana. Le autorit\u00e0 italiane, al termine delle procedure eseguite in conformit\u00e0 alla normativa italiana, provvedono all'allontanamento dei migranti dal territorio albanese. Le spese relative a tali procedure sono totalmente sostenute dalla Parte italiana conformemente alle disposizioni del presente Protocollo. \n 2. Per assicurare il diritto di difesa, le Parti consentono l'accesso alle strutture previste dal presente Protocollo agli avvocati, ai loro ausiliari, nonch\u00e9 alle organizzazioni internazionali e alle agenzie dell'Unione europea che prestano consulenza e assistenza ai richiedenti protezione internazionale, nei limiti previsti dalla legislazione italiana, europea e albanese applicabile. \n 3. In caso di nascita o morte, i migranti sono sottoposti alle disposizioni della legislazione italiana. In caso di morte, la Parte albanese mette a disposizione della Parte italiana la struttura dell'obitorio e la Parte italiana trasferisce la salma dal territorio albanese entro 15 (quindici) giorni dal decesso. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-22&atto.codiceRedazionale=24G00028&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:44:05.571569"}
{"text": "\n\n\n Articolo 10 \n\n 1. Le spese indicate all'articolo 4, paragrafo 9, all'articolo 6, paragrafo 6, all'articolo 8, paragrafo 3, e all'articolo 12, paragrafo 2, e le spese o oneri non previsti derivanti dal presente Protocollo sono rimborsati dalla Parte italiana alla Parte albanese in forma forfettaria nella misura e con le modalit\u00e0 determinate dall'Allegato 2. \n 2. L'Allegato 2 regola altres\u00ec le condizioni e le modalit\u00e0 con le quali la Parte italiana si fa carico degli oneri sostenuti dalla Parte albanese in caso di avvio, da parte dei migranti, di procedure amministrative innanzi alle competenti Autorit\u00e0 albanesi. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-22&atto.codiceRedazionale=24G00028&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:44:09.660842"}
{"text": "\n\n\n Articolo 11 \n\n 1. Al termine del presente Protocollo, la Parte italiana restituisce le Aree alla Parte albanese, la quale non \u00e8 tenuta a corrispondere alcun indennizzo per le migliorie apportate. \n 2. La Parte italiana allontana tutti i migranti dal territorio albanese entro il termine del presente Protocollo. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-22&atto.codiceRedazionale=24G00028&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:44:13.750453"}
{"text": "\n\n\n Articolo 12 \n\n 1. Ciascuna Parte indennizza i danni causati all'altra Parte da dolo o colpa grave del proprio personale e le perdite derivanti dall'eventuale obbligo di risarcire terzi dei danni ad essi causati da dolo o colpa grave del personale dell'altra Parte. Le carenze di servizio derivanti da limitate capacit\u00e0 oggettive delle Parti non sono considerate dolo o colpa grave. \n 2. Con le modalit\u00e0 di cui all'articolo 10, la Parte italiana sostiene i costi di rappresentanza legale nonch\u00e9 quelli processuali e di risarcimento dei danni in caso di azioni intentate contro la Repubblica d'Albania da terzi relativamente all'attuazione del presente Protocollo, ivi comprese azioni od omissioni della Parte italiana nei confronti dei migranti, ovvero a seguito dell'attivit\u00e0 delle autorit\u00e0 italiane. \n 3. Nei casi di cui al presente articolo le Parti promuovono discussioni in buona fede volte a conseguire una soluzione mutuamente accettabile. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-22&atto.codiceRedazionale=24G00028&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:44:17.841605"}
{"text": "\n\n\n Articolo 13 \n\n 1. Il presente Protocollo entra in vigore alla data concordata tra le Parti con successivo scambio di note. \n 2. Il Protocollo resta in vigore per 5 anni. Salvo che una delle due Parti comunichi, con preavviso di almeno sei mesi rispetto alla scadenza, la propria intenzione di non rinnovare il presente Protocollo, questo \u00e8 rinnovato tacitamente per un ulteriore periodo di 5 anni. \n 3. Ciascuna delle Parti pu\u00f2, in qualsiasi momento, denunciare il presente Protocollo, con un preavviso scritto di sei mesi. La denuncia d\u00e0 notizia delle motivazioni alla controparte. Il Protocollo pu\u00f2 essere denunciato non prima di un anno dalla sua entrata in vigore. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-22&atto.codiceRedazionale=24G00028&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:44:21.935531"}
{"text": "\n\n\n Articolo 14 \n\n 1. Qualsiasi controversia tra le Parti sull'interpretazione o sull'applicazione del presente Protocollo e delle intese derivanti dallo stesso \u00e8 risolta in via amichevole mediante consultazioni tra le Parti. \n Fatto a Roma, il 6 novembre 2023 in due originali, in lingua italiana e albanese, entrambi i testi facenti ugualmente fede. \n\nParte di provvedimento in formato grafico\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-22&atto.codiceRedazionale=24G00028&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:44:26.079472"}
{"text": "\n\n\n Allegato 1 \n\n\nA) Area destinata alla realizzazione delle strutture per le procedure di ingresso \n\nParte di provvedimento in formato grafico\n\n\nB) Area destinata alla realizzazione delle strutture per l'accertamento dei presupposti per il riconoscimento della protezione internazionale e per il rimpatrio dei migranti non aventi diritto all'ingresso e alla permanenza nel territorio italiano \n\nParte di provvedimento in formato grafico\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-22&atto.codiceRedazionale=24G00028&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:44:30.170829"}
{"text": "\n\n\n Allegato 2 \n\n Disciplina dei rimborsi della Parte italiana \n alla Parte albanese \n\n A. Ambito di applicazione \n\n 1. Il presente Allegato regola: \n a) la misura e la modalit\u00e0 dei rimborsi dovuti dalla Parte italiana alla Parte albanese in applicazione dell'articolo 10 del Protocollo; \n b) la misura e la modalit\u00e0 dei rimborsi degli eventuali oneri imprevisti dovuti dalla Parte italiana alla Parte albanese indicati nel presente Allegato. \n\n B. Costituzione del fondo per il rimborso delle spese \n\n 1. La Parte albanese istituisce presso la tesoreria statale un conto speciale infruttifero denominato \u00abFondo per il rimborso delle spese sostenute per l'attuazione del Protocollo italo-albanese per il rafforzamento della collaborazione in materia migratoria\u00bb. Entro 30 giorni dalla data di entrata in vigore del Protocollo la Parte albanese comunica alla Parte italiana tramite i canali diplomatici i dati completi di identificazione del conto di cui al presente paragrafo, nonch\u00e9 le modalit\u00e0 mediante le quali \u00e8 data evidenza delle entrate e delle uscite del conto nell'ambito della contabilit\u00e0 pubblica della Repubblica d'Albania. \n 2. Il conto di cui al paragrafo 1 della presente sezione \u00e8 suddiviso in sotto-conti per ciascuna delle categorie di oneri indicate nelle sezioni C e D del presente Allegato. La ripartizione delle disponibilit\u00e0 del conto speciale di tesoreria tra i diversi sotto-conti \u00e8 determinata e modificata dalla Parte albanese conformemente alle effettive necessit\u00e0 ed \u00e8 comunicata alla Parte italiana tramite i canali diplomatici. \n 3. Eventuali minori spese relative a uno o pi\u00f9 sotto-conti sono prioritariamente utilizzate per compensare maggiori spese relative ad altri sotto-conti. \n 4. Entro 90 giorni dalla data di entrata in vigore del Protocollo, la Parte italiana accredita la somma di euro 16,5 milioni nel conto speciale di tesoreria indicato al paragrafo 1 della presente sezione, quale anticipo forfettario dei rimborsi dovuti ai sensi dell'articolo 10 del Protocollo per il primo anno di applicazione del Protocollo. \n 5. La Parte italiana pu\u00f2 effettuare il versamento in euro e sono convertite in lek al tasso di cambio del giorno del versamento stesso. \n 6. Il conto speciale di tesoreria di cui al paragrafo 1 della presente sezione pu\u00f2 essere utilizzato esclusivamente per le finalit\u00e0 indicate dal presente Allegato. Le disponibilit\u00e0 di tale conto sono impignorabili. \n\n C. Oneri rimborsabili ai sensi dell'articolo 10 del Protocollo \n\n 1. Gli oneri rimborsabili ai sensi dell'articolo 10 del Protocollo sono computati secondo le modalit\u00e0 previste dalla presente sezione. \n 2. La Parte italiana rimborsa alla Parte albanese gli oneri previsti dall'articolo 4, paragrafo 9, del Protocollo nella misura di seguito indicata: \n a) il 100% degli oneri sostenuti per la fornitura dei servizi di assistenza ospedaliera effettivamente prestati conformemente al prontuario ufficiale dei costi sanitari previsto dalla legislazione albanese applicabile. La Parte albanese documenta l'effettiva somministrazione dei trattamenti ospedalieri di cui chiede il rimborso; \n b) il 100% del costo previsto nei relativi contratti di acquisto di dispositivi medici e farmaci, inclusi, a richiesta della Parte italiana, i vaccini, di cui la Parte albanese documenta l'effettivo utilizzo per le finalit\u00e0 previste dal Protocollo. I contratti di acquisto sono messi a disposizione della Parte italiana, a richiesta della medesima; \n c) il 100% del costo di acquisto, previamente assentito dalle competenti autorit\u00e0 italiane, dei beni e servizi diversi da quelli elencati alle lettere a) e b) del presente paragrafo, occorrenti per lo svolgimento delle attivit\u00e0 previste dal presente Protocollo. \n 3. Nei casi previsti dall'articolo 6, paragrafo 6, del Protocollo, la Parte italiana rimborsa alla Parte albanese: \n a) il 100% degli oneri documentati derivanti dall'impiego di personale delle forze di polizia, dall'acquisto di carburanti per i veicoli e mezzi di servizio utilizzati dalle forze di polizia stesse e da altre spese direttamente connesse all'accompagnamento dei migranti; \n b) il 100% dell'onere per l'acquisto, previamente assentito dalla Parte italiana, dei veicoli o altri mezzi necessari allo svolgimento delle attivit\u00e0 previste dal presente Protocollo. \n 4. Nei casi previsti dall'articolo 8, paragrafo 3, del Protocollo, la Parte italiana rimborsa alla Parte albanese il 100% delle spese documentate di personale delle forze armate e di polizia, dall'acquisto di carburanti per i veicoli di servizio utilizzati e da altre spese direttamente connesse all'impiego di mezzi e unit\u00e0 della Parte albanese. \n 5. In alternativa al rimborso dei costi effettivi conformemente ai paragrafi 3 e 4, la Parte italiana pu\u00f2 optare per il rimborso dei costi determinati in ottemperanza alla decisione n. 591, del 7 settembre 2022, \u00abPer l'approvazione della tipologia di servizi aggiuntivi offerti dalla polizia di Stato e delle tariffe di pagamento per persone giuridiche e fisiche, pubbliche o private\u00bb. Le competenti autorit\u00e0 delle Parti possono, di comune accordo, concordare diverse modalit\u00e0 di forfettizzazione degli oneri di cui ai paragrafi 3 e 4, anche tenuto conto dell'evoluzione dell'ordinamento italiano e albanese. \n 6. Nei casi previsti dall'articolo 12, paragrafo 2, del Protocollo, la Parte italiana rimborsa alla Parte albanese il 100% degli oneri effettivamente sostenuti da quest'ultima e derivanti da: \n a) spese processuali documentate; \n b) oneri documentati corrispondenti all'impiego di personale dipendente da organi o enti statali della Repubblica dell'Albania impiegato per la difesa in giudizio della medesima; \n c) oneri documentati per il pagamento di avvocati del libero foro contrattati, previo assenso scritto della Parte italiana, dalla Parte albanese, limitatamente alla difesa innanzi a tribunali internazionali; \n d) qualsiasi altra spesa stabilita come spesa di giudizio nella decisione del tribunale; \n e) risarcimento dei danni secondo la decisione del tribunale nazionale o internazionale. \n 7. Quando, nei casi di cui al paragrafo 6, lettera c), della presente sezione, la Parte italiana assume direttamente l'onere della difesa in giudizio senza ritardi, non sono dovuti rimborsi per eventuali spese addizionali sostenute dalla Parte albanese per il pagamento di avvocati del libero foro dalla stessa contrattati. \n 8. La Parte che assume la difesa in giudizio nelle controversie indicate ai paragrafi 6 e 7 della presente sezione assicura lo svolgimento dell'attivit\u00e0 processuale con la massima diligenza e pone in essere tutte le attivit\u00e0 necessarie a minimizzare il rischio di soccombenza in giudizio. L'altra Parte presta la massima collaborazione per la migliore difesa in giudizio. I difensori mantengono costanti contatti con entrambe le Parti e si attengono alle loro indicazioni per la migliore difesa in giudizio. \n\n D. Imprevisti e altri oneri \n\n 1. La Parte italiana rimborsa altres\u00ec alla Parte albanese: \n a) le spese documentate derivanti dalla realizzazione di opere di urbanizzazione e dalla fornitura di servizi pubblici necessari per il funzionamento delle strutture di cui all' Allegato 1 al Protocollo, salvo che siano direttamente sostenute dalla Parte italiana o da soggetti da questa incaricati; \n b) i risarcimenti derivanti da procedimenti giudiziari in cui la Repubblica di Albania o una delle sue istituzioni diventa incolpevolmente parte a causa o in conseguenza dell'attuazione del Protocollo; \n c) le spese derivanti da altri danni imprevisti, derivanti alla Parte albanese dall'esecuzione del Protocollo, non derivanti da comportamenti dolosi o colposi della Parte albanese e nella misura in cui la Parte albanese non abbia potuto evitare le conseguenze dannose con l'impiego della normale diligenza. Le carenze di servizio derivanti da limitate capacit\u00e0 oggettive delle Parti non sono considerate dolo o colpa; \n d) eventuali perdite di valore dei versamenti effettuati dalla Parte italiana ai sensi delle sezioni B ed E del presente Allegato, derivanti dal deprezzamento del tasso di cambio. \n 2. Con le modalit\u00e0 previste dalla sezione E, la Parte italiana rimborsa gli oneri di cui al paragrafo 1 della presente sezione. \n\n E. Rifinanziamenti del fondo per il rimborso delle spese \n\n 1. Entro il 15 marzo e il 15 settembre di ciascuno degli anni di vigenza del Protocollo, la Parte albanese comunica alla Parte italiana per i canali diplomatici l'importo delle spese di cui alle sezioni C e D del presente Allegato, sostenute nel semestre precedente. \n 2. La richiesta di rimborso \u00e8 corredata da copia autenticata delle fatture per i servizi resi e della documentazione prevista dalle sezioni C e D del presente Allegato, comprovante il servizio effettuato o l'onere sostenuto. La Parte italiana pu\u00f2 chiedere chiarimenti e integrazioni della documentazione. \n 3. Entro 45 giorni dalla comunicazione di cui al paragrafo 1 della presente sezione, la Parte italiana versa, con le modalit\u00e0 previste dalla sezione B del presente Allegato, l'importo richiesto e giustificato dalla Parte albanese, anche a titolo di anticipazione forfettaria delle spese che la medesima sosterr\u00e0 nel semestre successivo. A seguito di tale versamento, l'importo del conto speciale di tesoreria non pu\u00f2 essere inferiore a 16,5 milioni di euro. In caso di contestazione su parte dell'importo richiesto dalla Parte albanese, la Parte italiana versa comunque entro il termine indicato nel presente paragrafo la quota non contestata. \n 4. La Parte italiana detrae dai versamenti dovuti ai sensi del presente Allegato le somme corrispondenti ai danni dalla stessa subiti e imputabili alla Parte albanese ai sensi dall'articolo 12, paragrafo 1, del Protocollo. \n\n F. Fondo di garanzia \n\n 1. Per assicurare il rimborso delle spese previste dal presente Allegato eccedenti i versamenti effettuati dalla Parte italiana ai sensi delle sezioni B ed E del presente Allegato, la Parte italiana costituisce a favore della Parte albanese un fondo di garanzia. \n 2. Entro 90 giorni dall'entrata in vigore del Protocollo, la Parte italiana accende, presso una banca di secondo livello operante nella Repubblica di Albania, un conto corrente bancario dedicato esclusivamente al deposito delle risorse afferenti al fondo di garanzia. Dell'avvenuto deposito e di eventuali variazioni delle coordinate del conto corrente, la Parte italiana fornisce conferma alla Parte albanese, mediante comunicazione per i canali diplomatici.\nLe somme depositate nel conto di garanzia non possono essere ritirate dalla Parte italiana senza il consenso scritto della Parte albanese. \n 3. Gli interessi maturati sul conto corrente accrescono le disponibilit\u00e0 del fondo di garanzia. Alle spese per la tenuta del conto si provvede con le medesime disponibilit\u00e0. \n 4. In caso di mancata effettuazione dei versamenti dovuti dalla Parte italiana in base al presente Allegato, la Parte albanese notifica alla Parte italiana, per i canali diplomatici, un invito ad adempiere, precisando la somma dovuta e le relative motivazioni. Se si tratta di somme oggetto di precedente contestazione della Parte italiana, la Parte albanese fornisce i chiarimenti occorrenti. \n 5. Se le Parti non raggiungono un accordo nel termine di 45 giorni dalla notifica di cui al paragrafo 4 della presente sezione, la Parte albanese pu\u00f2 attingere al fondo di garanzia di cui al presente articolo. \n 6. Le risorse prelevate dal fondo di garanzia possono essere accreditate esclusivamente al conto speciale di tesoreria previamente notificato dalla Parte albanese conformemente alla sezione B. A seguito dell'avvenuto prelievo, la Parte albanese trasmette alla Parte italiana, per i canali diplomatici, la ricevuta dell'avvenuto pagamento, che costituisce quietanza liberatoria delle somme dovute per tutti gli effetti previsti dal Protocollo. \n 7. La Parte italiana notifica alla banca presso cui \u00e8 depositato il fondo di garanzia le disposizioni della presente sezione, le quali prevalgono su ogni diversa previsione del contratto o dei termini di servizio comunque stabiliti che regolano il conto corrente bancario in cui \u00e8 depositato il fondo di garanzia. \n 8. A decorrere dalla data di scadenza del Protocollo o dalla data della denuncia dello stesso da parte di una delle Parti, il paragrafo 5 della presente sezione cessa di applicarsi. \n 9. Agli effetti dell'articolo 12, comma 1, del Protocollo, in caso di prelievo di somme dal fondo di garanzia in difformit\u00e0 della presente sezione, \u00e8 presunta la colpa grave della Parte cui la violazione \u00e8 imputabile, salvo che ne sia dimostrato il dolo. \n\n G. Regolazione finale dei rimborsi \n\n 1. A decorrere dalla data di scadenza del Protocollo o di denuncia del medesimo, la sezione E cessa di trovare applicazione.\nEntro 60 giorni dalle date di cui al primo periodo, la Parte albanese comunica per i canali diplomatici il rendiconto finale delle spese rimborsabili ai sensi del presente Allegato. Al rendiconto sono allegate le fatture per i servizi resi e la documentazione comprovante i servizi effettuati e gli oneri sostenuti conformemente alle sezioni C e D del presente Allegato, limitatamente alle spese non precedentemente rendicontate. \n 2. Se la somma delle spese debitamente rendicontate dalla Parte albanese conformemente al presente Allegato \u00e8 superiore alla somma dei versamenti effettuati dalla Parte italiana alla tesoreria albanese e dei prelievi dal fondo di garanzia effettuati dalla Parte albanese ai sensi della sezione F del presente Allegato, la Parte italiana versa alla Parte albanese il restante rimborso dovuto entro 60 giorni dalla comunicazione di cui al paragrafo 1 della presente sezione. \n 3. Se la somma delle spese debitamente rendicontate dalla Parte albanese conformemente al presente Allegato \u00e8 inferiore alla somma dei versamenti effettuati dalla Parte italiana alla tesoreria albanese e dei prelievi dal fondo di garanzia effettuati dalla Parte albanese ai sensi della sezione F, la Parte albanese versa ad un conto bancario indicato dalla Parte italiana l'importo ricevuto in eccedenza rispetto alle spese rendicontate entro 60 giorni dalla richiesta della Parte italiana. La restituzione \u00e8 effettuata in euro. Per il computo della somma dovuta \u00e8 utilizzato il tasso di cambio del giorno della richiesta della Parte italiana. \n 4. La mancata documentata richiesta di rimborso nei termini e con le modalit\u00e0 previsti dalla presente sezione comporta la definitiva rinuncia al rimborso e l'obbligo di restituire le somme non rendicontate. \n\n H. Disposizioni finali \n\n 1. Le autorit\u00e0 competenti delle Parti possono adottare, di comune accordo, uno o pi\u00f9 manuali operativi per la migliore applicazione della presente sezione. \n 2. In deroga a quanto previsto dall'articolo 13 del Protocollo, il presente Allegato pu\u00f2 essere modificato mediante intesa scritta delle Parti. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-22&atto.codiceRedazionale=24G00028&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:44:34.261703"}
{"text": "\nIL PRESIDENTE DELLA REPUBBLICA\n\n\n\nVisti gli articoli 76 e 87, quinto comma, della Costituzione;\n\n\n\n\n\n\nVista la legge 23 agosto 1988, n. 400, recante \u00abDisciplina dell'attivit\u00e0 di Governo e ordinamento della Presidenza del Consiglio dei ministri\u00bb;\n\n\n\n\n\n\nVista la legge 9 agosto 2023, n. 111, recante \u00abDelega al Governo per la riforma fiscale\u00bb;\n\n\n\n\n\n\nVisto l'articolo 17 della predetta legge n. 111 del 2023, recante i principi e criteri direttivi in materia di procedimento accertativo, di adesione e di adempimento spontaneo, e, in particolare, il comma 1, lettere a), b), c), d), e) f), g), numero 2), e h), numero 2);\n\n\n\n\n\n\nVisti, inoltre, gli articoli 2, comma 1, lettera b), numeri 1) e 2), e 3, comma 1, lettera a), della predetta legge n. 111 del 2023;\n\n\n\n\n\n\nVisto il decreto del Presidente della Repubblica 26 ottobre 1972, n. 633, recante \u00abIstituzione e disciplina dell'imposta sul valore aggiunto\u00bb;\n\n\n\n\n\n\nVisto il decreto del Presidente della Repubblica del 29 settembre 1973, n. 600, recante \u00abDisposizioni comuni in materia di accertamento delle imposte sui redditi\u00bb;\n\n\n\n\n\n\nVisto il decreto legislativo 19 giugno 1997, n. 218, recante \u00abDisposizioni in materia di accertamento con adesione e di conciliazione giudiziale\u00bb;\n\n\n\n\n\n\nVista la preliminare deliberazione del Consiglio dei ministri, adottata nella riunione del 3 novembre 2023;\n\n\n\n\nAcquisita l'intesa in sede di Conferenza unificata di cui all'articolo 8 del decreto legislativo 28 agosto 1997, n. 281, espressa nella seduta del 20 dicembre 2023;\n\n\nAcquisito il parere del Garante per la protezione dei dati personali espresso nella seduta dell'11 gennaio 2024;\n\n\nAcquisiti i pareri delle Commissioni parlamentari competenti per materia e per i profili di carattere finanziario della Camera dei deputati e del Senato della Repubblica;\n\n\n\n\nVista la deliberazione del Consiglio dei ministri, adottata nella riunione del 25 gennaio 2024;\n\n\n\n\nSulla proposta del Ministro dell'economia e delle finanze;\n\nEmana\n il seguente decreto legislativo:\nArt. 1\n Partecipazione del contribuente al procedimento di accertamento \n e relativa razionalizzazione\n\n\n\n\n1. Al decreto legislativo 19 giugno 1997, n. 218, sono apportate le seguenti modificazioni: \n\na) all'articolo 1: \n 1) il comma 1, \u00e8 sostituito dal seguente: \n \u00ab1. L'accertamento delle imposte sui redditi e dell'imposta sul valore aggiunto, nonch\u00e9 il recupero dei crediti indebitamente compensati non dipendente da un precedente accertamento, possono essere definiti con adesione del contribuente.\u00bb; \n 2) nel comma 2, le parole: \u00abe comunale sull'incremento di valore degli immobili, compresa quella decennale,\u00bb sono soppresse; \n 3) dopo il comma 2, \u00e8 aggiunto il seguente: \n \u00ab2-bis. Lo schema di atto, comunicato al contribuente ai fini del contraddittorio preventivo previsto dall'articolo 6-bis, comma 3, della legge 27 luglio 2000, n. 212, reca oltre all'invito alla formulazione di osservazioni, anche quello alla presentazione di istanza per la definizione dell'accertamento con adesione, in luogo delle osservazioni. L'invito alla presentazione di istanza per la definizione dell'accertamento con adesione \u00e8 in ogni caso contenuto nell'avviso di accertamento o di rettifica ovvero nell'atto di recupero non soggetto all'obbligo del contraddittorio preventivo.\u00bb; \n\nb) all'articolo 5: \n 1) al comma 1, l'alinea \u00e8 sostituita dalla seguente: \u00abL'ufficio di iniziativa, nei casi di cui all'articolo 6-bis, comma 2, della legge n. 212 del 2000, contestualmente alla notifica dell'avviso di accertamento o di rettifica ovvero dell'atto di recupero, ovvero su istanza del contribuente, nei casi di cui all'articolo 6, gli comunica un invito a comparire nel quale sono indicati:\u00bb; \n 2) al comma 1, la lettera d) \u00e8 sostituita dalla seguente: \u00abd) i motivi che determinano maggiori imposte, ritenute e contributi di cui alla lettera c).\u00bb; \n\nc) l'articolo 5-ter \u00e8 abrogato; \n\nd) dopo l'articolo 5-ter \u00e8 inserito il seguente: \n \u00ab5-quater (Adesione ai verbali di constatazione). - 1. Il contribuente pu\u00f2 prestare adesione anche ai verbali di constatazione redatti ai sensi dell'articolo 24 della legge 7 gennaio 1929, n. 4: \n a) senza condizioni; \n b) condizionandola alla rimozione di errori manifesti. \n 2. L'adesione di cui al comma 1 pu\u00f2 avere a oggetto esclusivamente il contenuto integrale del verbale di constatazione e deve intervenire entro i trenta giorni successivi alla data della consegna del verbale mediante comunicazione, da parte del contribuente, al competente ufficio dell'Agenzia delle entrate indicato nel verbale e all'organo che lo ha redatto. \n 3. Nel caso di cui al comma 1, lettera b), nei dieci giorni successivi alla comunicazione dell'adesione condizionata, l'organo che ha redatto il verbale pu\u00f2 correggere gli errori indicati dal contribuente mediante aggiornamento del verbale, informandone immediatamente il contribuente e il competente ufficio dell'Agenzia delle entrate. \n 4. I termini per l'accertamento sono in ogni caso sospesi fino alla comunicazione dell'adesione del contribuente e comunque non oltre la scadenza del trentesimo giorno dalla consegna del verbale di constatazione. \n 5. Nel caso di cui al comma 1, lettera a), entro i sessanta giorni successivi alla comunicazione del contribuente, il competente ufficio dell'Agenzia delle entrate notifica l'atto di definizione dell'accertamento parziale recante le indicazioni previste dall'articolo 7. Nel caso di cui al comma 1, lettera b), il predetto termine decorre dalla comunicazione effettuata all'Agenzia delle entrate ai sensi del comma 3 da parte dell'organo che ha redatto il verbale. \n 6. In presenza dell'adesione di cui al comma 1, la misura delle sanzioni applicabili, indicata nell'articolo 2, comma 5, e nell'articolo 3, comma 3, \u00e8 ridotta alla met\u00e0 e le somme dovute risultanti dall'atto di definizione dell'accertamento parziale devono essere versate nei termini e con le modalit\u00e0 di cui all'articolo 8.\nSull'importo delle rate successive alla prima sono dovuti gli interessi al saggio legale calcolati dal giorno successivo alla data di notifica dell'atto di definizione. \n 7. In caso di mancato pagamento delle somme dovute di cui al comma 6, il competente ufficio dell'Agenzia delle entrate provvede all'iscrizione a ruolo a titolo definitivo delle predette somme a norma dell'articolo 14 del decreto del Presidente della Repubblica 29 settembre 1973, n. 602.\u00bb; \n\ne) all'articolo 6: \n 1) al comma 1, le parole: \u00abin carta libera\u00bb sono soppresse; \n 2) il comma 2 \u00e8 sostituito dai seguenti: \n \u00ab2. Il contribuente nei cui confronti sia stato notificato avviso di accertamento o di rettifica, ovvero atto di recupero, per i quali non si applica il contraddittorio preventivo, pu\u00f2 formulare anteriormente all'impugnazione dell'atto innanzi alla Corte di giustizia tributaria di primo grado, istanza di accertamento con adesione, indicando il proprio recapito, anche telefonico, anche in difetto dell'invio dell'invito a comparire di cui all'articolo 5 comma 1.L'istanza di adesione \u00e8 proposta entro il termine di presentazione del ricorso. \n 2-bis. Nel caso di avviso di accertamento o di rettifica, ovvero atto di recupero, per i quali si applica il contraddittorio preventivo, il contribuente pu\u00f2 formulare istanza di accertamento con adesione, indicando il proprio recapito, anche telefonico, entro trenta giorni dalla comunicazione dello schema di atto di cui all'articolo 6-bis, comma 3, della legge 27 luglio 2000, n. 212. Il contribuente pu\u00f2 presentare istanza di accertamento con adesione anche nei quindici giorni successivi alla notifica dell'avviso di accertamento o di rettifica ovvero dell'atto di recupero, che sia stato preceduto dalla comunicazione dello schema di atto. In tale ultimo caso, il termine per l'impugnazione dell'atto innanzi alla Corte di Giustizia tributaria \u00e8 sospeso ai sensi del comma 3 per un periodo di trenta giorni. \n 2-ter. \u00c8 fatta sempre salva la possibilit\u00e0 per le parti, laddove all'esito delle osservazioni di cui all'articolo 6-bis, comma 3, della citata legge n. 212 del 2000 emergano i presupposti per un accertamento con adesione, di dare corso, di comune accordo, al relativo procedimento. \n 2-quater. Il contribuente che si \u00e8 avvalso della facolt\u00e0 di cui al comma 2-bis, primo periodo, non pu\u00f2 presentare ulteriore istanza di accertamento con adesione successivamente alla notifica dell'avviso di accertamento o di rettifica ovvero dell'atto di recupero.\u00bb; \n 3) al comma 3, dopo le parole: \u00abpresentazione dell'istanza del contribuente\u00bb sono inserite le seguenti: \u00ab, salvo quanto previsto dal comma 2-bis, ultimo periodo\u00bb; \n 4) al comma 4, le parole: \u00abdi cui al comma 2\u00bb, ovunque ricorrono, sono sostituite dalle seguenti: \u00abdi cui ai commi 2 e 2-bis\u00bb; \n\nf) all'articolo 7, dopo il comma 1-ter \u00e8 aggiunto il seguente: \n \u00ab1-quater. Nel caso in cui il contribuente abbia presentato istanza di accertamento con adesione successivamente alla notifica dell'avviso di accertamento o di rettifica, ovvero dell'atto di recupero, che sia stato preceduto dal contraddittorio preventivo ai sensi dell'articolo 6-bis, comma 3, della legge 27 luglio 2000, n. 212, l'ufficio, ai fini dell'accertamento con adesione, non \u00e8 tenuto a prendere in considerazione elementi di fatto diversi da quelli dedotti con le eventuali osservazioni presentate dal contribuente, ai sensi del suddetto articolo 6-bis, comma 3, della legge n. 212 del 2000, e comunque da quelli che costituiscono l'oggetto dell'avviso di accertamento o rettifica ovvero dell'atto di recupero.\u00bb; \n\ng) all'articolo 8: \n 1) dopo il comma 2, \u00e8 inserito il seguente: \n \u00ab2-bis. Per il versamento delle somme dovute a seguito di un accertamento con adesione conseguente alla definizione di atti di recupero non \u00e8 possibile avvalersi della rateazione e della compensazione prevista dall'articolo 17 del decreto legislativo 9 luglio 1997, n. 241.\u00bb; \n 2) al comma 3, secondo periodo, dopo le parole: \u00abL'ufficio\u00bb sono inserite le seguenti: \u00ab, verificato l'avvenuto pagamento,\u00bb; \n\nh) all'articolo 11: \n 1) al comma 1, l'alinea \u00e8 sostituita dalla seguente: \u00abL'ufficio di iniziativa, nei casi di cui all'articolo 6-bis, comma 2, della legge n. 212 del 2000, contestualmente alla notifica dell'avviso di accertamento o di rettifica ovvero dell'atto di recupero, ovvero su istanza del contribuente, nei casi di cui all'articolo 12, gli comunica un invito a comparire nel quale sono indicati:\u00bb; \n 2) al comma 1, lettera b-ter), le parole: \u00abhanno dato luogo alla determinazione delle\u00bb sono sostituite dalle seguenti: \u00abdeterminano le\u00bb; \n 3) \u00e8 aggiunto, in fine, il seguente comma: \n \u00ab1-ter. Qualora tra la data di comparizione, di cui al comma 1, lettera b), e quella di decadenza dell'amministrazione dal potere di notificazione dell'atto impositivo intercorrono meno di novanta giorni, il termine di decadenza per la notificazione dell'atto impositivo \u00e8 automaticamente prorogato di centoventi giorni, in deroga al termine ordinario.\u00bb; \n\ni) all'articolo 12: \n 1) il comma 1 \u00e8 sostituito dai seguenti: \n \u00ab1. In caso di notifica di avviso di accertamento, o di rettifica, ovvero di atto di recupero, per i quali non si applica il contraddittorio preventivo, il contribuente, anteriormente all'impugnazione dell'atto innanzi alla Corte di giustizia tributaria di primo grado, pu\u00f2 formulare istanza di accertamento con adesione, indicando il proprio recapito, anche telefonico, anche in difetto dell'invio dell'invito a comparire di cui all'articolo 11, comma 1.\nL'istanza di adesione \u00e8 proposta entro i termini di presentazione del ricorso. \n 1-bis. Il contribuente pu\u00f2 presentare l'istanza di adesione di cui all'articolo 11, con l'indicazione del domicilio di almeno un rappresentante, entro trenta giorni dalla comunicazione dello schema di atto di cui all'articolo 6-bis, comma 3, della legge 27 luglio 2000, n. 212. \u00c8 fatta salva la possibilit\u00e0 per il contribuente di presentare istanza di accertamento con adesione anche nei quindici giorni successivi alla notifica dell'avviso di accertamento o di rettifica ovvero dell'atto di recupero che sia stato preceduto dal contraddittorio preventivo ai sensi del citato articolo 6-bis della legge n. 212 del 2000. In tale ultimo caso, il termine per l'impugnazione dell'atto innanzi alla Corte di giustizia tributaria \u00e8 sospeso ai sensi del comma 2 per un periodo di trenta giorni. \n 1-ter. Il contribuente che si \u00e8 avvalso della facolt\u00e0 di cui al comma 1-bis, primo periodo, non pu\u00f2 presentare ulteriore istanza di accertamento con adesione successivamente alla notifica dell'avviso di accertamento o di rettifica ovvero dell'atto di recupero.\u00bb; \n 2) dopo il comma 4, \u00e8 aggiunto il seguente: \n \u00ab4-bis. Si applica il comma 1-quater dell'articolo 7.\u00bb. \n\n\n\n\n\n\n2. Al decreto del Presidente della Repubblica 29 settembre 1973, n. 600, sono apportate le seguenti modificazioni: \n\na) all'articolo 31, dopo il secondo comma \u00e8 inserito il seguente: \n \u00abNel caso di esercizio di attivit\u00e0 d'impresa o di arti e professioni in forma associata, di cui all'articolo 5 del testo unico delle imposte sui redditi, di cui al decreto del Presidente della Repubblica 22 dicembre 1986, n. 917, ovvero in caso di azienda coniugale non gestita in forma societaria, e in caso di societ\u00e0 che optano per la trasparenza fiscale di cui agli articoli 115 e 116 del medesimo testo unico, la competenza di cui al secondo comma, spetta all'ufficio competente all'accertamento nei confronti della societ\u00e0, dell'associazione o del titolare dell'azienda coniugale, con riguardo al relativo reddito di partecipazione attribuibile ai soci, agli associati o all'altro coniuge, che procede con accertamento parziale.\u00bb; \n\nb) dopo l'articolo 38 \u00e8 inserito il seguente: \n \u00abArt. 38-bis (Atti di recupero). - 1. Per il recupero dei crediti non spettanti o inesistenti, l'Agenzia delle entrate applica, in deroga alle disposizioni vigenti, le seguenti: \n a) fermi restando le attribuzioni e i poteri previsti dagli articoli 31 e seguenti, nonch\u00e9 quelli previsti dagli articoli 51 e seguenti del decreto del Presidente della Repubblica 26 ottobre 1972, n. 633, e senza pregiudizio dell'ulteriore azione accertatrice nei termini stabiliti per i singoli tributi, per la riscossione dei crediti non spettanti o inesistenti utilizzati, in tutto o in parte, in compensazione ai sensi dell'articolo 17 del decreto legislativo 9 luglio 1997, n. 241, l'ufficio pu\u00f2 emanare apposito atto di recupero motivato da notificare al contribuente con le modalit\u00e0 previste dagli articoli 60 e 60-ter. La disposizione del primo periodo non si applica alle attivit\u00e0 di recupero delle somme di cui all'articolo 1, comma 3, del decreto-legge 20 marzo 2002, n. 36, convertito, con modificazioni, dalla legge 17 maggio 2002, n. 96, e all'articolo 1, comma 2, del decreto-legge 24 dicembre 2002, n. 282, convertito, con modificazioni, dalla legge 21 febbraio 2003, n. 27; \n b) si applicano le disposizioni di cui agli articoli 16, comma 3, e 17, comma 2, del decreto legislativo 18 dicembre 1997, n. 472; \n c) l'atto di cui alla lettera a), emesso a seguito del controllo degli importi a credito indicati nei modelli di pagamento unificato per la riscossione di crediti non spettanti e inesistenti, di cui all'articolo 13, commi 4 e 5, del decreto legislativo 18 dicembre 1997, n. 471, utilizzati, in tutto o in parte, in compensazione ai sensi dell'articolo 17 del decreto legislativo 9 luglio 1997, n. 241, deve essere notificato, a pena di decadenza, rispettivamente, entro il 31 dicembre del quinto anno e dell'ottavo anno successivo a quello del relativo utilizzo; \n d) il pagamento delle somme dovute deve essere effettuato per intero entro il termine per presentare ricorso senza possibilit\u00e0 di avvalersi della compensazione prevista dall'articolo 17 del decreto legislativo 9 luglio 1997, n 241. In caso di mancato pagamento entro il suddetto termine, le somme dovute in base all'atto di recupero, anche se non definitivo, sono iscritte a ruolo ai sensi dell'articolo 15-bis del decreto del Presidente della Repubblica 29 settembre 1973, n. 602; \n e) la competenza all'emanazione degli atti di cui alla lettera a), emessi prima del termine per la presentazione della dichiarazione, spetta all'ufficio nella cui circoscrizione \u00e8 il domicilio fiscale del soggetto per il precedente periodo di imposta; \n f) per le controversie relative all'atto di recupero di cui alla lettera a) si applicano le disposizioni previste dal decreto legislativo 31 dicembre 1992, n. 546; \n g) in assenza di specifiche disposizioni, le lettere a), b), d), e f) si applicano anche per il recupero di tasse, imposte e importi non versati, compresi quelli relativi a contributi e agevolazioni fiscali indebitamente percepiti o fruiti ovvero a cessioni di crediti di imposta in mancanza dei requisiti. Fatti salvi i pi\u00f9 ampi termini previsti dalla normativa vigente, l'atto di recupero deve essere notificato, a pena di decadenza, entro il 31 dicembre del quinto anno successivo a quello in cui \u00e8 avvenuta la violazione. La competenza all'emanazione dell'atto di recupero spetta all'ufficio nella cui circoscrizione \u00e8 il domicilio fiscale del soggetto al momento della commissione della violazione. In mancanza del domicilio fiscale la competenza \u00e8 attribuita a un'articolazione dell'Agenzia delle entrate individuata con provvedimento del direttore. \n 2. Con provvedimenti del direttore dell'Agenzia delle entrate \u00e8 disciplinata la procedura di sottoscrizione dei processi verbali redatti nel corso e al termine delle attivit\u00e0 amministrative di controllo fiscale, anche disponendo la possibilit\u00e0 che i verbalizzanti possano firmare digitalmente la copia informatica del documento preventivamente sottoscritto, anche in via analogica, dal contribuente. In caso di firma analogica del documento da parte del contribuente, i verbalizzanti attestano la conformit\u00e0 della copia informatica al documento analogico ai sensi dell'articolo 22 del codice dell'amministrazione digitale, di cui al decreto legislativo 7 marzo 2005, n. 82.\u00bb; \n\nc) all'articolo 60 il settimo comma \u00e8 abrogato; \n\nd) dopo l'articolo 60-bis \u00e8 inserito il seguente: \n \u00abArt. 60-ter (Notificazioni e comunicazioni al domicilio digitale). - 1. Tutti gli atti, i provvedimenti, gli avvisi e le comunicazioni, compresi quelli che per legge devono essere notificati, possono essere inviati direttamente dal competente ufficio, con le modalit\u00e0 previste dal regolamento di cui al decreto del Presidente della Repubblica 11 febbraio 2005, n. 68, anche in deroga all'articolo 149-bis del codice di procedura civile e alle modalit\u00e0 di notificazione previste dalle norme relative alle singole leggi d'imposta non compatibili con quelle di cui al presente articolo: \n a) se destinati a pubbliche amministrazioni e a gestori di pubblici servizi, al domicilio digitale risultante dall'Indice dei domicili digitali delle pubbliche amministrazioni e dei gestori di pubblici servizi (IPA), di cui all'articolo 6-ter del codice di cui al decreto legislativo 7 marzo 2005 n. 82; \n b) se destinati alle imprese individuali o costituite in forma societaria e a tutti i professionisti i cui indirizzi digitali sono inseriti nell'Indice nazionale dei domicili digitali delle imprese e dei professionisti (INI-PEC), di cui all'articolo 6-bis del codice di cui al decreto legislativo n. 82 del 2005, al domicilio digitale risultante da tale Indice, anche nel caso in cui per lo stesso soggetto \u00e8 presente un diverso indirizzo nell'Indice nazionale dei domicili digitali delle persone fisiche, dei professionisti e degli altri enti di diritto privato non tenuti all'iscrizione in albi, elenchi o registri professionali o nel registro delle imprese (INAD), di cui all'articolo 6-quater del codice di cui al decreto legislativo n. 82 del 2005, ovvero nell'Indice dei domicili digitali delle pubbliche amministrazioni e dei gestori di pubblici servizi (IPA); \n c) se destinati alle persone fisiche, ai professionisti e agli altri enti di diritto privato di cui all'articolo 6-quater del codice di cui al decreto legislativo n. 82 del 2005 al domicilio digitale professionale risultante dall'Indice di cui all'articolo 6-quater di cui al medesimo codice o, in mancanza, all'unico domicilio digitale ivi presente; \n d) se destinati ai soggetti che hanno eletto il domicilio digitale speciale di cui al comma 5 del presente articolo, a tale domicilio speciale. \n 2. All'ufficio sono consentite la consultazione telematica e l'estrazione degli indirizzi di cui al comma 1. \n 3. Relativamente agli atti, agli avvisi e ai provvedimenti che per legge devono essere notificati, se il domicilio digitale al quale \u00e8 stato effettuato l'invio risulta saturo, l'ufficio effettua un secondo tentativo di consegna decorsi almeno sette giorni dal primo invio. Se anche a seguito del secondo tentativo, la casella di posta elettronica o il servizio di recapito certificato qualificato risultano saturi, oppure se il domicilio digitale al quale \u00e8 stato effettuato l'invio non risulta valido o attivo: \n a) nei casi previsti dal comma 1, lettere a), c) e d), si applicano le disposizioni in materia di notificazione degli avvisi e degli altri atti che per legge devono essere notificati al contribuente, comprese le disposizioni dell'articolo 60 del presente decreto e quelle del codice di procedura civile dalle stesse non modificate, con esclusione dell'articolo 149-bis del codice di procedura civile; \n b) nel caso previsto dal comma 1, lettera b), la notificazione deve essere eseguita mediante deposito telematico dell'atto nell'area riservata del sito internet della societ\u00e0 Info Camere Scpa e pubblicazione, entro il secondo giorno successivo a quello di deposito, del relativo avviso nello stesso sito, per la durata di quindici giorni; l'ufficio inoltre d\u00e0 notizia al destinatario dell'avvenuta notificazione a mezzo di lettera raccomandata, senza ulteriori adempimenti a proprio carico. \n 4. Ai fini del rispetto dei termini di prescrizione e decadenza, la notificazione si intende comunque perfezionata per il notificante nel momento in cui il suo gestore della casella di posta elettronica certificata o del servizio di recapito certificato qualificato gli trasmette la ricevuta di accettazione con la relativa attestazione temporale che certifica l'avvenuta spedizione del messaggio, mentre per il destinatario si intende perfezionata alla data di avvenuta consegna contenuta nella ricevuta che il gestore della casella di posta elettronica certificata o del servizio di recapito elettronico certificato qualificato del destinatario trasmette all'ufficio o, nel caso di cui al comma 3, lettera b), nel quindicesimo giorno successivo a quello della pubblicazione dell'avviso nel sito internet della societ\u00e0 InfoCamere Scpa. \n 5. I soggetti di cui all'articolo 6-quater del codice di cui al decreto legislativo n. 82 del 2005, possono eleggere il domicilio digitale speciale presso il quale ricevere sia la notificazione degli atti, degli avvisi e dei provvedimenti che per legge devono essere notificati, sia gli atti e le comunicazioni dei quali la legge non prescrive la notificazione, comunicando tale domicilio, secondo le modalit\u00e0 stabilite con provvedimento del direttore dell'Agenzia delle entrate. Con il medesimo provvedimento sono stabilite le modalit\u00e0 con le quali i soggetti di cui al primo periodo possono confermare o revocare gli indirizzi digitali comunicati secondo le modalit\u00e0 stabilite dai provvedimenti del direttore dell'Agenzia delle entrate emanati nelle more della piena operativit\u00e0 dell'anagrafe nazionale della popolazione residente. \n 6. Ai fini della notificazione e dell'invio di atti, provvedimenti, avvisi e comunicazioni, anche ai sensi dell'articolo 26 del decreto-legge 16 luglio 2020, n. 76, convertito, con modificazioni, dalla legge 11 settembre 2020, n. 120, l'Agenzia delle entrate provvede costantemente all'aggiornamento e al trasferimento dei domicili digitali speciali di cui al comma 5 nell'elenco dei domicili di piattaforma diversificati di cui all'articolo 5, comma 3, del decreto del Ministro per l'innovazione tecnologica e la transizione digitale 8 febbraio 2022, n. 58. Il gestore della piattaforma di cui all'articolo 26 del decreto-legge 16 luglio 2020, n. 76, convertito, con modificazioni, dalla legge 11 settembre 2020, n. 120, provvede costantemente all'aggiornamento e al trasferimento dei domicili digitali di piattaforma diversificati in relazione all'Agenzia delle entrate e all'Agenzia delle entrate- Riscossione, nell'elenco dei domicili digitali speciali istituito con il provvedimento del direttore dell'Agenzia delle entrate. Con provvedimento del direttore dell'Agenzia delle entrate, d'intesa con il Dipartimento per la trasformazione digitale, sono stabiliti termini e modalit\u00e0 dell'aggiornamento e del trasferimento delle informazioni di cui al presente comma.\u00bb. \n\n\n\n\n3. All'articolo 9-bis, comma 16, quarto periodo, del decreto-legge 24 aprile 2017, n. 50, convertito, con modificazioni, dalla legge 21 giugno 2017, n. 96 dopo la parola: \u00abcontraddittorio,\u00bb sono inserite le seguenti: \u00abda attivare ai sensi dell'articolo 5 del decreto legislativo 19 giugno 1997, n. 218,\u00bb. \n\n\n\n\n\n4. Fermi restando gli effetti per gli atti emessi precedentemente, a decorrere dalla data di cui all'articolo 41, comma 2 sono abrogate le seguenti disposizioni: \n\na) articolo 1, commi da 421 a 423, della legge 30 dicembre 2004, n. 311; \n\nb) articolo 27, commi 16, 17, 19 e 20, del decreto-legge 29 novembre 2008, n. 185, convertito, con modificazioni, dalla legge 28 gennaio 2009, n. 2. \n\n\n\n\n\n\n5. I riferimenti ai commi abrogati contenuti in norme vigenti si intendono effettuati agli atti indicati nell'articolo 38-bis, comma 1, lettere da \na) a f), del decreto del Presidente della Repubblica n. 600 del 1973, introdotto dal comma 2, lettera b), del presente decreto. \n\n\n\n\n\n\n6. Al decreto del Presidente della Repubblica 29 settembre 1973, n. 602, sono apportate le seguenti modificazioni: \n\na) all'articolo 26, il secondo comma, \u00e8 sostituito dal seguente: \u00abLa notifica della cartella pu\u00f2 essere eseguita con le modalit\u00e0 e ai domicili digitali stabiliti dall'articolo 60-ter del decreto del Presidente della Repubblica 29 settembre 1973, n. 600.\u00bb; \n\nb) dopo l'articolo 26 \u00e8 inserito il seguente: \n \u00abArt. 26-bis (Comunicazioni al domicilio digitale). - 1. Gli atti e le comunicazioni dell'agente della riscossione dei quali la legge non prescrive la notificazione possono essere portati a conoscenza dei destinatari con le modalit\u00e0 e ai domicili digitali stabiliti dall'articolo 60-ter del decreto del Presidente della Repubblica 29 settembre 1973, n. 600.\u00bb. \n\n\n\n\n7. Dall'attuazione del presente articolo, a esclusione del comma 1, lettera a), non devono derivare nuovi o maggiori oneri per la finanza pubblica e l'Amministrazione competente provvede all'espletamento delle attivit\u00e0 ivi previste con le risorse umane, strumentali e finanziarie previste a legislazione vigente. \n\n\n\n N O T E \n\n Avvertenza: \n Il testo delle note qui pubblicato \u00e8 stato redatto dall'amministrazione competente per materia ai sensi dell'art. 10, commi 2 e 3, del testo unico delle disposizioni sulla promulgazione delle leggi e sull'emanazione dei decreti del Presidente della Repubblica e sulle pubblicazioni ufficiali della Repubblica italiana approvato con D.P.R. 28 dicembre 1985, n. 1092, al solo fine di facilitare la lettura delle disposizioni di legge alle quali \u00e8 operato il rinvio. Restano invariati il valore e l'efficacia degli atti legislativi qui trascritti. \n Per le direttive UE vengono forniti gli estremi di pubblicazione nella Gazzetta Ufficiale delle Comunit\u00e0 europee (GUUE). \n\n Note alle premesse: \n - Si riporta l'art.76 della Costituzione: \n \u00abArt. 76. L'esercizio della funzione legislativa non pu\u00f2 essere delegato al Governo se non con determinazione di principi e criteri direttivi e soltanto per tempo limitato e per oggetti definiti.\u00bb \n - L'art. 87 della Cost. conferisce, tra l'altro, al Presidente della Repubblica il potere di promulgare le leggi ed emanare i decreti aventi valore di legge e i regolamenti. \n - La legge 23 agosto 1988, n. 400, recante \u00abDisciplina dell'attivit\u00e0 di Governo e ordinamento della Presidenza del Consiglio dei Ministri\u00bb \u00e8 stata pubblicata nella Gazzetta Ufficiale 12 settembre 1988, n. 214. \n - Si riporta l'art. 17 della legge 9 agosto 2023, n. 111, recante: \u00abDelega al Governo per la riforma fiscale\u00bb, pubblicata nella Gazzetta Ufficiale 14 agosto 2023, n. 189: \n Art. 17 (Principi e criteri direttivi in materia di procedimento accertativo, di adesione e di adempimento spontaneo). - 1. Nell'esercizio della delega di cui all'articolo 1 il Governo osserva altres\u00ec i seguenti principi e criteri direttivi specifici per la revisione dell'attivit\u00e0 di accertamento, anche con riferimento ai tributi degli enti territoriali: \n a) semplificare il procedimento accertativo, anche mediante l'utilizzo delle tecnologie digitali, con conseguente riduzione degli oneri amministrativi a carico dei contribuenti; \n b) applicare in via generalizzata il principio del contraddittorio, a pena di nullit\u00e0, fuori dei casi dei controlli automatizzati e delle ulteriori forme di accertamento di carattere sostanzialmente automatizzato, e prevedere una disposizione generale sul diritto del contribuente a partecipare al procedimento tributario, secondo le seguenti caratteristiche: \n 1) previsione di una disciplina omogenea indipendentemente dalle modalit\u00e0 con cui si svolge il controllo; \n 2) assegnazione di un termine non inferiore a sessanta giorni a favore del contribuente per formulare osservazioni sulla proposta di accertamento; \n 3) previsione dell'obbligo, a carico dell'ente impositore, di formulare espressa motivazione sulle osservazioni formulate dal contribuente; \n 4) estensione del livello di maggiore tutela previsto dall'articolo 12, comma 7, della citata legge n. 212 del 2000; \n c) razionalizzare e riordinare le disposizioni normative concernenti le attivit\u00e0 di analisi del rischio, nel rispetto della normativa in materia di tutela della riservatezza e di accesso agli atti, evitando pregiudizi alle garanzie nei riguardi dei contribuenti; \n d) introdurre, in attuazione del principio di economicit\u00e0 dell'azione amministrativa, specifiche forme di cooperazione tra le amministrazioni nazionali ed estere che effettuano attivit\u00e0 di controllo sul corretto adempimento degli obblighi in materia tributaria e previdenziale, anche al fine di minimizzare gli impatti nei confronti dei contribuenti e delle loro attivit\u00e0 economiche; \n e) rivedere, nel rispetto della normativa dell'Unione europea e delle pronunce della Corte di giustizia dell'Unione europea, anche attraverso la promozione di accordi di cooperazione tra le amministrazioni dei Paesi membri e di forme di collaborazione tra le amministrazioni nazionali territorialmente competenti, le disposizioni finalizzate alla prevenzione, al controllo e alla repressione dell'utilizzo abusivo e fraudolento del regime doganale che consente l'esenzione dal pagamento dell'IVA al momento dell'importazione nell'Unione europea, come previsto all'articolo 143, paragrafo 1, lettera d), della direttiva 2006/112/CE del Consiglio, del 28 novembre 2006, anche al fine della tutela del bilancio nazionale e dell'Unione europea nonch\u00e9 del regime dei dazi; \n f) potenziare l'utilizzo di tecnologie digitali, anche con l'impiego di sistemi di intelligenza artificiale, al fine di ottenere, attraverso la piena interoperabilit\u00e0 tra le banche di dati, la disponibilit\u00e0 delle informazioni rilevanti e di garantirne il tempestivo utilizzo per: \n 1) realizzare interventi volti a prevenire gli errori dei contribuenti e i conseguenti accertamenti; \n 2) operare azioni mirate, idonee a circoscrivere l'attivit\u00e0 di controllo nei confronti di soggetti a pi\u00f9 alto rischio fiscale, con minore impatto sui cittadini e sulle imprese anche in termini di oneri amministrativi; \n 3) perseguire la riduzione dei fenomeni di evasione e di elusione fiscale, massimizzando i livelli di adempimento spontaneo dei contribuenti; \n g) introdurre misure che incentivino l'adempimento spontaneo dei contribuenti attraverso: \n 1) il potenziamento del regime dell'adempimento collaborativo di cui al titolo III del decreto legislativo 5 agosto 2015, n. 128, volto a: \n 1.1) accelerare il processo di progressiva riduzione della soglia di accesso all'applicazione dell'istituto, provvedendo a dotare, con progressivo incremento, l'Agenzia delle entrate di adeguate risorse; \n 1.2) consentire l'accesso all'applicazione del regime dell'adempimento collaborativo anche a societ\u00e0, prive dei requisiti di ammissibilit\u00e0, che appartengono ad un gruppo di imprese nel quale almeno un soggetto possiede i requisiti di ammissibilit\u00e0, a condizione che il gruppo adotti un sistema integrato di rilevazione, misurazione, gestione e controllo del rischio fiscale gestito in modo unitario per tutte le societ\u00e0 del gruppo; \n 1.3) introdurre la possibilit\u00e0 di certificazione da parte di professionisti qualificati dei sistemi integrati di rilevazione, misurazione, gestione e controllo del rischio fiscale anche in ordine alla loro conformit\u00e0 ai principi contabili, fermi restando i poteri di controllo dell'Amministrazione finanziaria; \n 1.4) prevedere la possibilit\u00e0 di gestire nell'ambito del regime dell'adempimento collaborativo anche questioni riferibili a periodi d'imposta precedenti all'ammissione al regime; \n 1.5) introdurre nuove e pi\u00f9 penetranti forme di contraddittorio preventivo ed endoprocedimentale, con particolare riguardo alla risposta alle istanze di interpello o agli altri pareri, comunque denominati, richiesti dai contribuenti aderenti al regime dell'adempimento collaborativo, prevedendo anche la necessit\u00e0 di un'interlocuzione preventiva rispetto alla notificazione di un parere negativo; \n 1.6) prevedere procedure semplificate per la regolarizzazione della posizione del contribuente in caso di adesione a indicazioni dell'Agenzia delle entrate che comportino la necessit\u00e0 di effettuare ravvedimenti operosi; \n 1.7) prevedere l'emanazione di un codice di condotta che disciplini i diritti e gli obblighi dell'amministrazione e dei contribuenti; \n 1.8) prevedere che l'esclusione dal regime dell'adempimento collaborativo, in caso di violazioni fiscali non gravi, tali da non pregiudicare il reciproco affidamento tra l'Amministrazione finanziaria e il contribuente, sia preceduta da un periodo transitorio di osservazione, al termine del quale si determina la fuoriuscita o la permanenza nel regime; \n 1.9) potenziare gli effetti premiali connessi all'adesione al regime dell'adempimento collaborativo prevedendo, in particolare: \n 1.9.1) l'ulteriore riduzione, fino all'eventuale esclusione, delle sanzioni amministrative tributarie per tutti i rischi di natura fiscale comunicati preventivamente, in modo tempestivo ed esauriente, nei confronti dei contribuenti il cui sistema integrato di rilevazione, misurazione, gestione e controllo del rischio fiscale sia certificato da professionisti qualificati anche in ordine alla conformit\u00e0 ai principi contabili, fatti salvi i casi di violazioni fiscali caratterizzate da condotte simulatorie o fraudolente, tali da pregiudicare il reciproco affidamento tra l'Amministrazione finanziaria e il contribuente; \n 1.9.2) l'esclusione, ferme restando le disposizioni previste ai sensi dell'articolo 20, comma 1, lettera b), delle sanzioni penali tributarie, con particolare riguardo a quelle connesse al reato di dichiarazione infedele, nei confronti dei contribuenti aderenti al regime dell'adempimento collaborativo che hanno tenuto comportamenti collaborativi e comunicato preventivamente ed esaurientemente l'esistenza dei relativi rischi fiscali; \n 1.9.3) la riduzione di almeno due anni dei termini di decadenza per l'attivit\u00e0 di accertamento previsti dall'articolo 43, comma 1, del decreto del Presidente della Repubblica 29 settembre 1973, n. 600, e dall'articolo 57, comma 1, del decreto del Presidente della Repubblica 26 ottobre 1972, n. 633, nei confronti dei contribuenti il cui sistema integrato di rilevazione, misurazione, gestione e controllo del rischio fiscale sia certificato da professionisti qualificati, anche in ordine alla loro conformit\u00e0 ai principi contabili, fatti salvi i casi di violazioni fiscali caratterizzate da condotte simulatorie o fraudolente, tali da pregiudicare il reciproco affidamento tra l'Amministrazione finanziaria e il contribuente; \n 1.9.4) istituti speciali di definizione, in un predeterminato lasso temporale, del rapporto tributario circoscritto, in presenza di apposite certificazioni rilasciate da professionisti qualificati che attestano la correttezza dei comportamenti tenuti dai contribuenti; \n 2) per i soggetti di minore dimensione, l'introduzione del concordato preventivo biennale a cui possono accedere i contribuenti titolari di reddito di impresa e di lavoro autonomo, prevedendo: \n 2.1) l'impegno del contribuente, previo contraddittorio con modalit\u00e0 semplificate, ad accettare e a rispettare la proposta per la definizione biennale della base imponibile ai fini delle imposte sui redditi e dell'IRAP, formulata dall'Agenzia delle entrate anche utilizzando le banche di dati e le nuove tecnologie a sua disposizione ovvero anche sulla base degli indicatori sintetici di affidabilit\u00e0 per i soggetti a cui si rendono applicabili; \n 2.2) l'irrilevanza, ai fini delle imposte sui redditi e dell'IRAP nonch\u00e9 dei contributi previdenziali obbligatori, di eventuali maggiori o minori redditi imponibili rispetto a quelli oggetto del concordato, fermi restando gli obblighi contabili e dichiarativi; \n 2.3) l'applicazione dell'IVA secondo le regole ordinarie, comprese quelle riguardanti la trasmissione telematica dei corrispettivi e la fatturazione elettronica; \n 2.4) la decadenza dal concordato nel caso in cui, a seguito di accertamento, risulti che il contribuente non ha correttamente documentato, negli anni oggetto del concordato stesso o in quelli precedenti, ricavi o compensi per un importo superiore in misura significativa rispetto al dichiarato ovvero ha commesso altre violazioni fiscali di non lieve entit\u00e0; \n 3) l'introduzione di un regime di adempimento collaborativo per le persone fisiche che trasferiscono la propria residenza in Italia nonch\u00e9 per quelle che la mantengono all'estero ma possiedono, anche per interposta persona o tramite trust, nel territorio dello Stato un reddito complessivo, comprensivo di quelli assoggettati a imposte sostitutive o ritenute alla fonte a titolo d'imposta, mediamente pari o superiore a un milione di euro. Si applicano, in quanto compatibili, le disposizioni del numero 1), anche in merito alla semplificazione degli adempimenti e agli effetti ai fini delle sanzioni amministrative e penali; \n h) assicurare la certezza del diritto tributario, attraverso: \n 1) la previsione della decorrenza del termine di decadenza per l'accertamento a partire dal periodo d'imposta nel quale si \u00e8 verificato il fatto generatore, per i componenti a efficacia pluriennale, e la perdita di esercizio, per evitare un'eccessiva dilatazione di tale termine nonch\u00e9 di quello relativo all'obbligo di conservazione delle scritture contabili e dei supporti documentali, fermi restando i poteri di controllo dell'Amministrazione finanziaria sulla spettanza dei rimborsi eventualmente richiesti; \n 2) la revisione dei termini di accertamento dell'imposta sui premi di assicurazione, al fine di allinearli a quelli delle altre imposte indirette, del relativo apparato sanzionatorio, nonch\u00e9 delle modalit\u00e0 e dei criteri di applicazione dell'imposta, nell'ottica della razionalizzazione delle relative aliquote; \n 3) la limitazione della possibilit\u00e0 di fondare la presunzione di maggiori componenti reddituali positivi e di minori componenti reddituali negativi sulla base del valore di mercato dei beni e dei servizi oggetto delle transazioni ai soli casi in cui sussistono altri elementi rilevanti a tal fine; \n 4) la limitazione della possibilit\u00e0 di presumere la distribuzione ai soci del reddito accertato nei riguardi delle societ\u00e0 di capitali a ristretta base partecipativa ai soli casi in cui \u00e8 accertata, sulla base di elementi certi e precisi, l'esistenza di componenti reddituali positivi non contabilizzati o di componenti negativi inesistenti, ferma restando la medesima natura di reddito finanziario conseguito dai predetti soci. \n 2. I principi e criteri direttivi specifici di cui al presente articolo non si applicano ai fini della riforma dell'attivit\u00e0 di accertamento prevista dalla disciplina doganale e da quella in materia di accisa e delle altre imposte indirette sulla produzione e sui consumi previste dal titolo III del testo unico di cui al decreto legislativo 26 ottobre 1995, n. 504; i medesimi principi e criteri direttivi non si applicano altres\u00ec ai fini della riforma dell'istituto della revisione dell'accertamento doganale.\u00bb \n - Si riportano gli artt. 2 e 3 della citata legge n. 111 del 2023: \n \u00abArt. 2 (Principi generali del diritto tributario nazionale). - 1. Nell'esercizio della delega di cui all'articolo 1 il Governo osserva i seguenti principi e criteri direttivi generali: \n a) fermi restando i principi della progressivit\u00e0 e dell'equit\u00e0 del sistema tributario, stimolare la crescita economica e la natalit\u00e0 attraverso l'aumento dell'efficienza della struttura dei tributi e la riduzione del carico fiscale, soprattutto al fine di sostenere le famiglie, in particolare quelle in cui sia presente una persona con disabilit\u00e0, i giovani che non hanno compiuto il trentesimo anno di et\u00e0, i lavoratori e le imprese; \n b) prevenire, contrastare e ridurre l'evasione e l'elusione fiscale, anche attraverso: \n 1) la piena utilizzazione dei dati che affluiscono al sistema informativo dell'anagrafe tributaria, il potenziamento dell'analisi del rischio, il ricorso alle tecnologie digitali e alle soluzioni di intelligenza artificiale, nel rispetto della disciplina dell'Unione europea sulla tutela dei dati personali, nonch\u00e9 il rafforzamento del regime di adempimento collaborativo ovvero l'aggiornamento e l'introduzione di istituti, anche premiali, volti a favorire forme di collaborazione tra l'Amministrazione finanziaria e i contribuenti; \n 2) la piena utilizzazione dei dati resi disponibili dalla fatturazione elettronica e dalla trasmissione telematica dei corrispettivi nonch\u00e9 la piena realizzazione dell'interoperabilit\u00e0 delle banche di dati, nel rispetto della disciplina dell'Unione europea sulla tutela dei dati personali; \n c) fermo restando il rispetto degli obiettivi programmatici di finanza pubblica e di riduzione del debito, prevedere la possibilit\u00e0 di destinare alla compensazione della riduzione della pressione fiscale le risorse, accertate come permanenti ai sensi dell'articolo 1, comma 4, della legge 30 dicembre 2020, n. 178, derivanti dal miglioramento dell'adempimento spontaneo degli obblighi tributari; \n d) razionalizzare e semplificare il sistema tributario anche con riferimento: \n 1) all'utilizzazione efficiente, anche sotto il profilo tecnologico, da parte dell'Amministrazione finanziaria, dei dati ottenuti attraverso lo scambio di informazioni; \n 2) all'individuazione e all'eliminazione di micro-tributi per i quali i costi di adempimento dei contribuenti risultano elevati a fronte di un gettito trascurabile per lo Stato, assicurando le opportune misure compensative nell'ambito dei decreti legislativi adottati ai sensi della presente legge; \n 3) alla normativa fiscale riguardante gli enti del Terzo settore e quelli non commerciali, assicurando il coordinamento con le altre disposizioni dell'ordinamento tributario nel rispetto dei principi di mutualit\u00e0, sussidiariet\u00e0 e solidariet\u00e0; \n e) rivedere gli adempimenti dichiarativi e di versamento a carico dei contribuenti prevedendo: \n 1) la riduzione degli oneri documentali anche mediante il rafforzamento del divieto, per l'Amministrazione finanziaria, di richiedere al contribuente documenti gi\u00e0 in suo possesso; \n 2) nuove e pi\u00f9 efficienti forme di erogazione di informazioni e di assistenza; \n 3) percorsi facilitati per l'accesso ai servizi da parte delle persone anziane o con disabilit\u00e0; \n f) assicurare un trattamento particolare per gli atti di trasferimento o di destinazione di beni e diritti in favore di persone con disabilit\u00e0, fermo restando quanto previsto dagli articoli 5 e 6 della legge 22 giugno 2016, n. 112; \n g) assicurare la piena applicazione dei principi di autonomia finanziaria degli enti territoriali di cui alla legge 5 maggio 2009, n. 42, al decreto legislativo 6 maggio 2011, n. 68, e agli statuti speciali per le regioni a statuto speciale e per le province autonome di Trento e di Bolzano, con riferimento: \n 1) ai principi generali di cui all'articolo 2, comma 2, lettera t), della legge 5 maggio 2009, n. 42, e ai principi di manovrabilit\u00e0 e flessibilit\u00e0 dei tributi di cui agli articoli 7 e 12 della medesima legge, in termini almeno equivalenti rispetto a quanto previsto dalla normativa statale vigente; \n 2) all'attribuzione dei gettiti da recupero fiscale su tributi e compartecipazioni; \n 3) all'attuazione, compatibilmente con gli equilibri di finanza pubblica, dell'articolo 39, comma 3, del decreto legislativo n. 68 del 2011; \n 4) alla partecipazione agli indirizzi di politica fiscale, tramite la Conferenza permanente per il coordinamento della finanza pubblica; \n 5) allo sviluppo dell'interoperabilit\u00e0 delle banche di dati del sistema informativo della fiscalit\u00e0 per la gestione e l'accertamento dei tributi di cui all'articolo 7, comma 1, lettera b), della legge n. 42 del 2009; \n 6) all'opportunit\u00e0 di considerare le eventuali perdite di gettito rispetto a quanto previsto a legislazione vigente ai fini dell'adeguatezza dei servizi relativi ai livelli essenziali delle prestazioni e al servizio del trasporto pubblico locale, nel rispetto dei principi indicati dalla giurisprudenza costituzionale e dalla legge 31 dicembre 2009, n. 196; \n 7) alla garanzia della previsione di meccanismi perequativi in conformit\u00e0 ai principi di cui all'articolo 9 della legge n. 42 del 2009, con riferimento in particolare all'attuazione delle previsioni di cui all'articolo 15 del decreto legislativo n. 68 del 2011. \n 2. Per la predisposizione dei decreti legislativi di cui all'articolo 1 il Governo pu\u00f2 costituire appositi tavoli tecnici tra l'Amministrazione finanziaria, gli enti territoriali, le organizzazioni sindacali, le associazioni di categoria e dei professionisti maggiormente rappresentative a livello nazionale e le associazioni familiari maggiormente rappresentative a livello nazionale ai fini di quanto previsto al comma 1, lettere d) ed e). Ai componenti dei predetti tavoli, in ogni caso, non possono essere corrisposti compensi, gettoni di presenza, rimborsi di spese n\u00e9 altri emolumenti, comunque denominati, a carico della finanza pubblica. \n 3. Per la predisposizione dei decreti legislativi di cui all'articolo 1 l'Amministrazione finanziaria si coordina con la segreteria tecnica della Cabina di regia di cui all'articolo 1, comma 799, della legge 29 dicembre 2022, n. 197, a tal fine coadiuvata dal Nucleo PNRR Stato-regioni di cui all'articolo 33 del decreto-legge 6 novembre 2021, n. 152, convertito, con modificazioni, dalla legge 29 dicembre 2021, n. 233, per la cura dell'attivit\u00e0 istruttoria con le regioni, le province autonome di Trento e di Bolzano e gli enti locali, nel contesto della riforma del quadro fiscale subnazionale di cui alla missione 1, componente 1, riforma 1.14, del Piano nazionale di ripresa e resilienza. \n 4. Il Governo, nella predisposizione dei decreti legislativi di cui all'articolo 1, assicura piena collaborazione con le regioni e gli enti locali. \n Art. 3 (Principi generali relativi al diritto tributario dell'Unione europea e internazionale). - 1.\n Nell'esercizio della delega di cui all'articolo 1 il Governo osserva, oltre ai principi e criteri direttivi generali di cui all'articolo 2, anche i seguenti ulteriori principi e criteri direttivi generali: \n a) garantire l'adeguamento del diritto tributario nazionale ai principi dell'ordinamento tributario e ai livelli di protezione dei diritti stabiliti dall'ordinamento dell'Unione europea, tenendo anche conto dell'evoluzione della giurisprudenza della Corte di giustizia dell'Unione europea in materia tributaria; \n b) assicurare la coerenza dell'ordinamento interno con le raccomandazioni dell'Organizzazione per la cooperazione e lo sviluppo economico (OCSE) nell'ambito del progetto BEPS (Base erosion and profit shifting) nel rispetto dei principi giuridici dell'ordinamento nazionale e di quello dell'Unione europea; \n c) provvedere alla revisione della disciplina della residenza fiscale delle persone fisiche, delle societ\u00e0 e degli enti diversi dalle societ\u00e0 come criterio di collegamento personale all'imposizione, al fine di renderla coerente con la migliore prassi internazionale e con le convenzioni sottoscritte dall'Italia per evitare le doppie imposizioni, nonch\u00e9 coordinarla con la disciplina della stabile organizzazione e dei regimi speciali vigenti per i soggetti che trasferiscono la residenza in Italia anche valutando la possibilit\u00e0 di adeguarla all'esecuzione della prestazione lavorativa in modalit\u00e0 agile; \n d) introdurre misure volte a conformare il sistema di imposizione sul reddito a una maggiore competitivit\u00e0 sul piano internazionale, nel rispetto dei criteri previsti dalla normativa dell'Unione europea e dalle raccomandazioni predisposte dall'OCSE. Nel rispetto della disciplina europea sugli aiuti di Stato e dei principi sulla concorrenza fiscale non dannosa, tali misure possono comprendere la concessione di incentivi all'investimento o al trasferimento di capitali in Italia per la promozione di attivit\u00e0 economiche nel territorio nazionale. In relazione ai suddetti incentivi sono previste misure idonee a prevenire ogni forma di abuso; \n e) recepire la direttiva (UE) 2022/2523 del Consiglio, del 14 dicembre 2022, seguendo altres\u00ec l'approccio comune condiviso a livello internazionale in base alla guida tecnica dell'OCSE sull'imposizione minima globale, con l'introduzione, tra l'altro, di: \n 1) un'imposta minima nazionale dovuta in relazione a tutte le imprese, localizzate in Italia, appartenenti a un gruppo multinazionale o nazionale e soggette a una bassa imposizione; \n 2) un regime sanzionatorio, conforme a quello vigente in materia di imposte sui redditi, per la violazione degli adempimenti riguardanti l'imposizione minima dei gruppi multinazionali e nazionali di imprese e un regime sanzionatorio effettivo e dissuasivo per la violazione dei relativi adempimenti informativi; \n f) semplificare e razionalizzare il regime delle societ\u00e0 estere controllate (controlled foreign companies), rivedendo i criteri di determinazione dell'imponibile assoggettato a tassazione in Italia e coordinando la conseguente disciplina con quella attuativa della lettera e).\u00bb \n - Il decreto del Presidente della Repubblica 26 ottobre 1972, n. 633, recante: \u00abIstituzione e disciplina dell'imposta sul valore aggiunto\u00bb \u00e8 stato pubblicato nella Gazzetta Ufficiale 11 novembre 1972, n. 292. \n - Il decreto del Presidente della Repubblica 29 settembre 1973, n. 600, recante \u00abDisposizioni comuni in materia di accertamento delle imposte sui redditi\u00bb \u00e8 stato pubblicato nell:a Gazzetta Ufficiale 16 ottobre 1973, n. 268. \n - Il decreto legislativo 19 giugno 1997, n. 218, recante: \u00abDisposizioni in materia di accertamento con adesione e di conciliazione giudiziale\u00bb \u00e8 stato pubblicato nella Gazzetta Ufficiale 17 luglio 1997, n. 165. \n - Si riporta l'articolo 8 del decreto legislativo 28 agosto 1997, n. 281, recante: \u00abDefinizione ed ampliamento delle attribuzioni della Conferenza permanente per i rapporti tra lo Stato, le regioni e le province autonome di Trento e Bolzano ed unificazione, per le materie ed i compiti di interesse comune delle regioni, delle province e dei comuni, con la Conferenza Stato-citt\u00e0 ed autonomie locali\u00bb: \n \u00abArt. 8 (Conferenza Stato-citt\u00e0 ed autonomie locali e Conferenza unificata). - 1. La Conferenza Stato-citt\u00e0 ed autonomie locali \u00e8 unificata per le materie ed i compiti di interesse comune delle regioni, delle province, dei comuni e delle comunit\u00e0 montane, con la Conferenza Stato-regioni. \n 2. La Conferenza Stato-citt\u00e0 ed autonomie locali \u00e8 presieduta dal Presidente del Consiglio dei Ministri o, per sua delega, dal Ministro dell'interno o dal Ministro per gli affari regionali nella materia di rispettiva competenza; ne fanno parte altres\u00ec il Ministro del tesoro e del bilancio e della programmazione economica, il Ministro delle finanze, il Ministro dei lavori pubblici, il Ministro della sanit\u00e0, il presidente dell'Associazione nazionale dei comuni d'Italia - ANCI, il presidente dell'Unione province d'Italia - UPI ed il presidente dell'Unione nazionale comuni, comunit\u00e0 ed enti montani - UNCEM. Ne fanno parte inoltre quattordici sindaci designati dall'ANCI e sei presidenti di provincia designati dall'UPI.\n Dei quattordici sindaci designati dall'ANCI cinque rappresentano le citt\u00e0 individuate dall'articolo 17 della legge 8 giugno 1990, n. 142. Alle riunioni possono essere invitati altri membri del Governo, nonch\u00e9 rappresentanti di amministrazioni statali, locali o di enti pubblici. \n 3. La Conferenza Stato-citt\u00e0 ed autonomie locali \u00e8 convocata almeno ogni tre mesi, e comunque in tutti i casi il presidente ne ravvisi la necessit\u00e0 o qualora ne faccia richiesta il presidente dell'ANCI, dell'UPI o dell'UNCEM. \n 4. La Conferenza unificata di cui al comma 1 \u00e8 convocata dal Presidente del Consiglio dei Ministri. Le sedute sono presiedute dal Presidente del Consiglio dei Ministri o, su sua delega, dal Ministro per gli affari regionali o, se tale incarico non \u00e8 conferito, dal Ministro dell'interno.\u00bb. \n\n Note all'art. 1: \n - Si riporta il testo degli articoli 1, 5, 6, 7, 8, 11 e 12 del decreto legislativo 19 giugno 1997, n. 218, recante \u00abDisposizioni in materia di accertamento con adesione e di conciliazione giudiziale\u00bb, come modificato dal presente decreto: \n \u00abArt. 1 (Definizione degli accertamenti). - 1.\n L'accertamento delle imposte sui redditi e dell'imposta sul valore aggiunto, nonch\u00e9 il recupero dei crediti indebitamente compensati non dipendente da un precedente accertamento, possono essere definiti con adesione del contribuente. \n 2. L'accertamento delle imposte sulle successioni e donazioni, di registro, ipotecaria, catastale pu\u00f2 essere definito con adesione anche di uno solo degli obbligati, secondo le disposizioni seguenti. \n 2-bis. Lo schema di atto, comunicato al contribuente ai fini del contraddittorio preventivo previsto dall'articolo 6-bis, comma 3, della legge 27 luglio 2000, n. 212, reca, oltre all'invito alla formulazione di osservazioni, anche quello alla presentazione di istanza per la definizione dell'accertamento con adesione, in luogo delle osservazioni. L'invito alla presentazione di istanza per la definizione dell'accertamento con adesione \u00e8 in ogni caso contenuto nell'avviso di accertamento o di rettifica ovvero nell'atto di recupero non soggetto all'obbligo del contraddittorio preventivo.\u00bb \n\n \u00abArt. 5 (Avvio del procedimento). - 1. L'ufficio di iniziativa, nei casi di cui all'articolo 6-bis, comma 2, della legge 27 luglio 2000, n. 212, contestualmente alla notifica dell'avviso di accertamento o di rettifica ovvero dell'atto di recupero, ovvero su istanza del contribuente, nei casi di cui all'articolo 6, gli comunica un invito a comparire nel quale sono indicati: \n a) i periodi di imposta suscettibili di accertamento; \n b) il giorno e il luogo della comparizione per definire l'accertamento con adesione; \n c) le maggiori imposte, ritenute, contributi, sanzioni ed interessi dovuti; \n d) i motivi che determinano maggiori imposte, ritenute e contributi di cui alla lettera c). \n 1-bis. \n 1-ter. \n 1-quater. \n 1-quinquies. \n 2. \n 3. \n 3-bis. Qualora tra la data di comparizione, di cui al comma 1, lettera b), e quella di decadenza dell'amministrazione dal potere di notificazione dell'atto impositivo intercorrano meno di novanta giorni, il termine di decadenza per la notificazione dell'atto impositivo \u00e8 automaticamente prorogato di centoventi giorni, in deroga al termine ordinario.\u00bb. \n \u00abArt. 6 (Istanza del contribuente). - 1. Il contribuente nei cui confronti sono stati effettuati accessi, ispezioni o verifiche ai sensi degli articoli 33 del decreto del Presidente della Repubblica 29 settembre 1973, n. 600, e 52 del decreto del Presidente della Repubblica 26 ottobre 1972, n. 633, pu\u00f2 chiedere all'ufficio, con apposita istanza, la formulazione della proposta di accertamento ai fini dell'eventuale definizione. \n 2. Il contribuente nei cui confronti sia stato notificato avviso di accertamento o di rettifica, ovvero atti di recupero, per i quali non si applica il contraddittorio preventivo, pu\u00f2 formulare anteriormente all'impugnazione dell'atto innanzi alla Corte di giustizia tributaria di primo grado, istanza di accertamento con adesione, indicando il proprio recapito, anche telefonico, anche in difetto dell'invio dell'invito a comparire di cui all'articolo 5 comma 1. L'istanza di adesione \u00e8 proposta entro il termine di presentazione del ricorso. \n 2-bis Nel caso di avviso di accertamento o di rettifica, ovvero dell'atto di recupero, per i quali si applica il contraddittorio preventivo il contribuente pu\u00f2 formulare, istanza di accertamento con adesione, indicando il proprio recapito, anche telefonico entro trenta giorni dalla comunicazione dello schema di atto di cui all'articolo 6-bis, comma 3, della legge 27 luglio 2000, n. 212. Il contribuente pu\u00f2 presentare istanza di accertamento con adesione anche nei quindici giorni successivi alla notifica dell'avviso di accertamento o di rettifica, che sia stato preceduto dalla comunicazione dello schema di atto. In tale ultimo caso, il termine per l'impugnazione dell'atto innanzi alla Corte di Giustizia tributaria \u00e8 sospeso ai sensi del comma 3 per il un periodo di trenta giorni. \n 2-ter. \u00c8 fatta sempre salva la possibilit\u00e0 per le parti, laddove all'esito delle osservazioni di cui all'articolo 6-bis, comma 3, della citata legge n. 212 del 2000 emergano i presupposti per un accertamento con adesione, di dare corso, di comune accordo, al relativo procedimento. \n 2-quater. Il contribuente che si \u00e8 avvalso della facolt\u00e0 di cui al comma 2-bis, primo periodo, non pu\u00f2 presentare ulteriore istanza di accertamento con adesione successivamente alla notifica dell'avviso di accertamento o di rettifica ovvero dell'atto di recupero. \n 3. Il termine per l'impugnazione indicata al comma 2 e quello per il pagamento dell'imposta sul valore aggiunto accertata, indicato nell'articolo 60, primo comma, del decreto del Presidente della Repubblica 26 ottobre 1972, n. 633, sono sospesi per un periodo di novanta giorni dalla data di presentazione dell'istanza del contribuente, salvo quanto previsto dal comma 2-bis, ultimo periodo, l'iscrizione a titolo provvisorio nei ruoli delle imposte accertate dall'ufficio, ai sensi dell'articolo 15, primo comma, del decreto del Presidente della Repubblica 29 settembre 1973, n. 602, \u00e8 effettuata, qualora ne ricorrano i presupposti, successivamente alla scadenza del termine di sospensione. L'impugnazione dell'atto comporta rinuncia all'istanza. \n 4. Entro quindici giorni dalla ricezione dell'istanza di cui ai commi 2 e 2-bis, l'ufficio, anche telefonicamente o telematicamente, formula al contribuente l'invito a comparire. Fino all'attivazione dell'ufficio delle entrate, la definizione ha effetto ai soli fini del tributo che ha formato oggetto di accertamento. All'atto del perfezionamento della definizione, l'avviso di cui ai commi 2 e 2-bis perde efficacia.\u00bb. \n \u00abArt. 7 (Atto di accertamento con adesione). - 1.\n L'accertamento con adesione \u00e8 redatto con atto scritto in duplice esemplare, sottoscritto dal contribuente e dal capo dell'ufficio o da un suo delegato. Nell'atto sono indicati, separatamente per ciascun tributo, gli elementi e la motivazione su cui la definizione si fonda, nonch\u00e9 la liquidazione delle maggiori imposte, delle sanzioni e delle altre somme eventualmente dovute, anche in forma rateale. \n 1-bis. Il contribuente pu\u00f2 farsi rappresentare da un procuratore munito di procura speciale, nelle forme previste dall'articolo 63 del decreto del Presidente della Repubblica 29 settembre 1973, n. 600, e successive modificazioni. \n 1-ter. Fatte salve le previsioni di cui all'articolo 9-bis del presente decreto, il contribuente ha facolt\u00e0 di chiedere che siano computate in diminuzione dai maggiori imponibili le perdite di cui al quarto comma dell'articolo 42 del decreto del Presidente della Repubblica 29 settembre 1973, n. 600, non utilizzate, fino a concorrenza del loro importo. \n 1-quater. Nel caso in cui il contribuente abbia presentato istanza di accertamento con adesione successivamente alla notifica dell'avviso di accertamento o di rettifica, ovvero dell'atto di recupero, che sia stato preceduto dal contraddittorio preventivo ai sensi dell'articolo 6-bis, comma 3, della legge 27 luglio 2000, n. 212, l'Ufficio, ai fini dell'accertamento con adesione, non \u00e8 tenuto a prendere in considerazione elementi di fatto diversi da quelli dedotti con le eventuali osservazioni presentate dal contribuente, ai sensi del suddetto articolo 6-bis, comma 3, della legge n. 212 del 2000, e comunque da quelli che costituiscono l'oggetto dell'avviso di accertamento o rettifica ovvero dell'atto di recupero.\u00bb \n \u00abArt. 8 (Adempimenti successivi). - 1. Il versamento delle somme dovute per effetto dell'accertamento con adesione \u00e8 eseguito entro venti giorni dalla redazione dell'atto di cui all'articolo 7. \n 2. Le somme dovute possono essere versate anche ratealmente in un massimo di otto rate trimestrali di pari importo o in un massimo di sedici rate trimestrali se le somme dovute superano i cinquantamila euro. L'importo della prima rata \u00e8 versato entro il termine indicato nel comma 1. Le rate successive alla prima devono essere versate entro l'ultimo giorno di ciascun trimestre. Sull'importo delle rate successive alla prima sono dovuti gli interessi calcolati dal giorno successivo al termine di versamento della prima rata. \n 2-bis. Per il versamento delle somme dovute a seguito di un accertamento con adesione conseguente alla definizione di atti di recupero non \u00e8 possibile avvalersi della rateazione e della compensazione prevista dall'articolo 17 del decreto legislativo 9 luglio 1997, n. 241. \n 3. Entro dieci giorni dal versamento dell'intero importo o di quello della prima rata il contribuente fa pervenire all'ufficio la quietanza dell'avvenuto pagamento.\n L'ufficio, verificato l'avvenuto pagamento, rilascia al contribuente copia dell'atto di accertamento con adesione. \n 4. Per le modalit\u00e0 di versamento delle somme dovute si applicano le disposizioni di cui all'articolo 15-bis. In caso di inadempimento nei pagamenti rateali si applicano le disposizioni di cui all'articolo 15-ter del decreto del Presidente della Repubblica 29 settembre 1973, n. 602.\u00bb. \n \u00abArt. 11 (Avvio del procedimento). - 1. L'ufficio di iniziativa, nei casi di cui all'articolo 6-bis, comma 2, della legge n. 212 del 2000, contestualmente alla notifica dell'avviso di accertamento o di rettifica ovvero dell'atto di recupero, ovvero su istanza del contribuente, nei casi di cui all'articolo 12, gli comunica un invito a comparire nel quale sono indicati: \n a) gli elementi identificativi dell'atto, della denuncia o della dichiarazione cui si riferisce l'accertamento suscettibile di adesione; \n b) il giorno e il luogo della comparizione per definire l'accertamento con adesione; \n b-bis) le maggiori imposte, sanzioni e interessi dovuti; \n b-ter) i motivi che determinano le maggiori imposte di cui alla lettera b-bis). \n 1-bis \n 1-ter. Qualora tra la data di comparizione, di cui al comma 1, lettera b), e quella di decadenza dell'amministrazione dal potere di notificazione dell'atto impositivo intercorrono meno di novanta giorni, il termine di decadenza per la notificazione dell'atto impositivo \u00e8 automaticamente prorogato di centoventi giorni, in deroga al termine ordinario.\u00bb. \n \u00abArt. 12 (Istanza del contribuente). - 1. In caso di notifica di avviso di accertamento, o di rettifica, ovvero di atto di recupero, per i quali non si applica il contraddittorio preventivo, il contribuente, anteriormente all'impugnazione dell'atto innanzi alla Corte di giustizia tributaria di primo grado pu\u00f2 formulare istanza di accertamento con adesione, indicando il proprio recapito, anche telefonico, anche in difetto dell'invio dell'invito a comparire di cui all'articolo 11, comma 1. L'istanza di adesione \u00e8 proposta entro i termini di presentazione del ricorso. \n 1-bis. Il contribuente pu\u00f2 presentare l'istanza di adesione di cui all'articolo 11, con l'indicazione del domicilio di almeno un rappresentante, entro trenta giorni dalla comunicazione dello schema di atto di cui all'articolo 6-bis, comma 3, della legge 27 luglio 2000, n. 212. \u00c8 fatta salva la possibilit\u00e0 per il contribuente di presentare istanza di accertamento con adesione anche nei quindici giorni successivi alla notifica dell'avviso di accertamento o di rettifica, che sia stato preceduto dal contraddittorio preventivo ai sensi del citato articolo 6-bis della legge n. 212 del 2000. In tale ultimo caso, il termine per l'impugnazione dell'atto innanzi alla Corte di giustizia tributaria \u00e8 sospeso ai sensi del comma 2 per un periodo di trenta giorni. \n 1-ter. Il contribuente che si \u00e8 avvalso della facolt\u00e0 di cui al comma 1-bis, primo periodo, non pu\u00f2 presentare ulteriore istanza di accertamento con adesione successivamente alla notifica dell'avviso di accertamento o di rettifica ovvero dell'atto di recupero. \n 2. La presentazione dell'istanza, anche da parte di un solo obbligato, comporta la sospensione, per tutti i coobbligati, dei termini per l'impugnazione indicata al comma 1 e di quelli per la riscossione delle imposte in pendenza di giudizio, per un periodo di novanta giorni.\n L'impugnazione dell'atto da parte del soggetto che abbia richiesto l'accertamento con adesione comporta rinuncia all'istanza. \n 3. Entro quindici giorni dalla ricezione dell'istanza, l'ufficio, anche telefonicamente o telematicamente, formula al contribuente l'invito a comparire. \n 4. All'atto del perfezionamento della definizione, l'avviso di cui al comma 1 perde efficacia. \n 4-bis. Si applica il comma 1-quater dell'articolo 7.\u00bb. \n - Si riporta il testo degli articoli e 31 e 60 del decreto del Presidente della Repubblica 29 settembre 1973, n. 600 recante: \u00abDisposizioni comuni in materia di accertamento delle imposte sui redditi\u00bb, come modificato dal presente decreto: \n \u00abArt. 31 (Attribuzioni degli uffici delle imposte).\n - Gli uffici delle imposte controllano le dichiarazioni presentate dai contribuenti e dai sostituti d'imposta, ne rilevano l'eventuale omissione e provvedono alla liquidazione delle imposte o maggiori imposte dovute; vigilano sull'osservanza degli obblighi relativi alla tenuta delle scritture contabili e degli altri obblighi stabiliti nel presente decreto e nelle altre disposizioni relative alle imposte sui redditi; provvedono alla irrogazione delle pene pecuniarie previste nel titolo V e alla presentazione del rapporto all'autorit\u00e0 giudiziaria per le violazioni sanzionate penalmente. \n Per le finalit\u00e0 di cui al primo comma, l'Amministrazione finanziaria svolge le opportune attivit\u00e0 di analisi del rischio. \n La competenza spetta all'ufficio distrettuale nella cui circoscrizione \u00e8 il domicilio fiscale del soggetto obbligato alla dichiarazione alla data in cui questa \u00e8 stata o avrebbe dovuto essere presentata. \n Nel caso di esercizio di attivit\u00e0 d'impresa o di arti e professioni in forma associata, di cui all'articolo 5 del testo unico delle imposte sui redditi, di cui al decreto del Presidente della Repubblica 22 dicembre 1986, n. 917, ovvero in caso di azienda coniugale non gestita in forma societaria, e in caso di societ\u00e0 che optano per la trasparenza fiscale di cui agli articoli 115 e 116 del medesimo testo unico, la competenza di cui al secondo comma, spetta all'Ufficio competente all'accertamento nei confronti della societ\u00e0, dell'associazione o del titolare dell'azienda coniugale, con riguardo al relativo reddito di partecipazione attribuibile ai soci, agli associati o all'altro coniuge, che procede con accertamento parziale.\u00bb. \n \u00abArt. 60 (Notificazioni). - La notificazione degli avvisi e degli altri atti che per legge devono essere notificati al contribuente \u00e8 eseguita secondo le norme stabilite dagli artt. 137 e seguenti del codice di procedura civile, con le seguenti modifiche: \n a) la notificazione \u00e8 eseguita dai messi comunali ovvero dai messi speciali autorizzati dall'ufficio; \n b) il messo deve fare sottoscrivere dal consegnatario l'atto o l'avviso ovvero indicare i motivi per i quali il consegnatario non ha sottoscritto; \n b-bis) se il consegnatario non \u00e8 il destinatario dell'atto o dell'avviso, il messo consegna o deposita la copia dell'atto da notificare in busta che provvede a sigillare e su cui trascrive il numero cronologico della notificazione, dandone atto nella relazione in calce all'originale e alla copia dell'atto stesso. Sulla busta non sono apposti segni o indicazioni dai quali possa desumersi il contenuto dell'atto. Il consegnatario deve sottoscrivere una ricevuta e il messo d\u00e0 notizia dell'avvenuta notificazione dell'atto o dell'avviso, a mezzo di lettera raccomandata; \n c) salvo il caso di consegna dell'atto o dell'avviso in mani proprie, la notificazione deve essere fatta nel domicilio fiscale del destinatario; \n d) \u00e8 in facolt\u00e0 del contribuente di eleggere domicilio presso una persona o un ufficio nel comune del proprio domicilio fiscale per la notificazione degli atti o degli avvisi che lo riguardano. In tal caso l'elezione di domicilio deve risultare espressamente da apposita comunicazione effettuata al competente ufficio a mezzo di lettera raccomandata con avviso di ricevimento ovvero in via telematica con modalit\u00e0 stabilite con provvedimento del Direttore dell'Agenzia delle Entrate; \n e) quando nel comune nel quale deve eseguirsi la notificazione non vi \u00e8 abitazione, ufficio o azienda del contribuente, l'avviso del deposito prescritto dall'art. 140 del codice di procedura civile, in busta chiusa e sigillata, si affigge nell'albo del comune e la notificazione, ai fini della decorrenza del termine per ricorrere, si ha per eseguita nell'ottavo giorno successivo a quello di affissione; \n e-bis) \u00e8 facolt\u00e0 del contribuente che non ha la residenza nello Stato e non vi ha eletto domicilio ai sensi della lettera d), o che non abbia costituito un rappresentante fiscale, comunicare al competente ufficio locale, con le modalit\u00e0 di cui alla stessa lettera d), l'indirizzo estero per la notificazione degli avvisi e degli altri atti che lo riguardano; salvo il caso di consegna dell'atto o dell'avviso in mani proprie, la notificazione degli avvisi o degli atti \u00e8 eseguita mediante spedizione a mezzo di lettera raccomandata con avviso di ricevimento; \n f) le disposizioni contenute negli artt. 142, 143, 146, 150 e 151 del codice di procedura civile non si applicano. \n L'elezione di domicilio ha effetto dal trentesimo giorno successivo a quello della data di ricevimento delle comunicazioni previste alla lettera d) ed alla lettera e-bis) del comma precedente. \n Le variazioni e le modificazioni dell'indirizzo hanno effetto, ai fini delle notificazioni, dal trentesimo giorno successivo a quello dell'avvenuta variazione anagrafica, o, per le persone giuridiche e le societ\u00e0 ed enti privi di personalit\u00e0 giuridica, dal trentesimo giorno successivo a quello della ricezione da parte dell'ufficio della dichiarazione prevista dagli articoli 35 e 35-ter del decreto del Presidente della Repubblica 26 ottobre 1972, n. 633, ovvero del modello previsto per la domanda di attribuzione del numero di codice fiscale dei soggetti diversi dalle persone fisiche non obbligati alla presentazione della dichiarazione di inizio attivit\u00e0 IVA. \n Salvo quanto previsto dai commi precedenti ed in alternativa a quanto stabilito dall'articolo 142 del codice di procedura civile, la notificazione ai contribuenti non residenti \u00e8 validamente effettuata mediante spedizione di lettera raccomandata con avviso di ricevimento all'indirizzo della residenza estera rilevato dai registri dell'Anagrafe degli italiani residenti all'estero o a quello della sede legale estera risultante dal registro delle imprese di cui all'articolo 2188 del codice civile.\n In mancanza dei predetti indirizzi, la spedizione della lettera raccomandata con avviso di ricevimento \u00e8 effettuata all'indirizzo estero indicato dal contribuente nelle domande di attribuzione del numero di codice fiscale o variazione dati e nei modelli di cui al terzo comma, primo periodo. In caso di esito negativo della notificazione si applicano le disposizioni di cui al primo comma, lettera e). \n La notificazione ai contribuenti non residenti \u00e8 validamente effettuata ai sensi del quarto comma qualora i medesimi non abbiano comunicato all'Agenzia delle entrate l'indirizzo della loro residenza o sede estera o del domicilio eletto per la notificazione degli atti, e le successive variazioni, con le modalit\u00e0 previste con provvedimento del Direttore dell'Agenzia delle entrate. La comunicazione e le successive variazioni hanno effetto dal trentesimo giorno successivo a quello della ricezione. \n Qualunque notificazione a mezzo del servizio postale si considera fatta nella data della spedizione; i termini che hanno inizio dalla notificazione decorrono dalla data in cui l'atto \u00e8 ricevuto.\u00bb. \n - Si riporta il testo dell'articolo 9-bis del decreto-legge 24 aprile 2017, n. 50, convertito, con modificazioni, dalla legge 21 giugno 2017, n. 96, come modificato dal presente decreto legislativo: \n \u00abArt. 9-bis (Indici sintetici di affidabilit\u00e0 fiscale). - 1. Al fine di favorire l'emersione spontanea delle basi imponibili e di stimolare l'assolvimento degli obblighi tributari da parte dei contribuenti e il rafforzamento della collaborazione tra questi e l'Amministrazione finanziaria, anche con l'utilizzo di forme di comunicazione preventiva rispetto alle scadenze fiscali, sono istituiti indici sintetici di affidabilit\u00e0 fiscale per gli esercenti attivit\u00e0 di impresa, arti o professioni, di seguito denominati \u00abindici\u00bb. Gli indici, elaborati con una metodologia basata su analisi di dati e informazioni relativi a pi\u00f9 periodi d'imposta, rappresentano la sintesi di indicatori elementari tesi a verificare la normalit\u00e0 e la coerenza della gestione aziendale o professionale, anche con riferimento a diverse basi imponibili, ed esprimono su una scala da 1 a 10 il grado di affidabilit\u00e0 fiscale riconosciuto a ciascun contribuente, anche al fine di consentire a quest'ultimo, sulla base dei dati dichiarati entro i termini ordinariamente previsti, l'accesso al regime premiale di cui al comma 11. \n 2. Gli indici sono approvati con decreto del Ministro dell'economia e delle finanze entro il mese di marzo del periodo d'imposta successivo a quello per il quale sono applicati. Le eventuali integrazioni degli indici, indispensabili per tenere conto di situazioni di natura straordinaria, anche correlate a modifiche normative e ad andamenti economici e dei mercati, con particolare riguardo a determinate attivit\u00e0 economiche o aree territoriali, sono approvate entro il mese di aprile del periodo d'imposta successivo a quello per il quale sono applicate.\n Gli indici sono soggetti a revisione almeno ogni due anni dalla loro prima applicazione o dall'ultima revisione. Con provvedimento del direttore dell'Agenzia delle entrate, da emanare entro il mese di gennaio di ciascun anno, sono individuate le attivit\u00e0 economiche per le quali devono essere elaborati gli indici ovvero deve esserne effettuata la revisione. Per il periodo d'imposta in corso al 31 dicembre 2017, il provvedimento del direttore dell'Agenzia delle entrate di cui al precedente periodo \u00e8 emanato entro novanta giorni dalla data di entrata in vigore della legge di conversione del presente decreto. \n 3. I dati rilevanti ai fini della progettazione, della realizzazione, della costruzione e dell'applicazione degli indici sono acquisiti dalle dichiarazioni fiscali previste dall'ordinamento vigente, dalle fonti informative disponibili presso l'anagrafe tributaria, le agenzie fiscali, l'Istituto nazionale della previdenza sociale, l'Ispettorato nazionale del lavoro e il Corpo della guardia di finanza, nonch\u00e9 da altre fonti. \n 4. I contribuenti cui si applicano gli indici dichiarano, anche al fine di consentire un'omogenea raccolta informativa, i dati economici, contabili e strutturali rilevanti per l'applicazione degli stessi, sulla base di quanto previsto dalla relativa documentazione tecnica e metodologica approvata con il decreto del Ministro dell'economia e delle finanze di cui al comma 2, indipendentemente dal regime di determinazione del reddito utilizzato. Con provvedimento del direttore dell'Agenzia delle entrate, da emanare entro il 31 gennaio dell'anno per il quale si applicano gli indici, sono individuati i dati di cui al periodo precedente. La disposizione del primo periodo si applica, nelle more dell'approvazione degli indici per tutte le attivit\u00e0 economiche interessate, anche ai parametri previsti dall'articolo 3, commi da 181 a 189, della legge 28 dicembre 1995, n. 549, e agli studi di settore previsti dall'articolo 62-bis del decreto-legge 30 agosto 1993, n. 331, convertito, con modificazioni, dalla legge 29 ottobre 1993, n. 427. Per i periodi d'imposta 2017 e 2018, il provvedimento di cui al secondo periodo del presente comma \u00e8 emanato entro il termine previsto dall'articolo 1, comma 1, del regolamento di cui al decreto del Presidente della Repubblica 22 luglio 1998, n. 322, per l'approvazione dei modelli di dichiarazione relativi ai predetti periodi d'imposta. \n 4-bis. Dai modelli da utilizzare per la comunicazione dei dati rilevanti ai fini dell'applicazione degli indici sono esclusi i dati gi\u00e0 contenuti negli altri quadri dei modelli di dichiarazione previsti ai fini delle imposte sui redditi, approvati con il provvedimento previsto dall'articolo 1, comma 1, del regolamento di cui al decreto del Presidente della Repubblica 22 luglio 1998, n. 322, fermo restando l'utilizzo, ai fini dell'applicazione degli indici, di tutti quelli individuati con il provvedimento di cui al comma 4 del presente articolo. L'Agenzia delle entrate rende disponibili agli operatori economici, nell'area riservata del proprio sito internet istituzionale, i dati in suo possesso che risultino utili per la comunicazione di cui al precedente periodo. Le disposizioni del presente comma si applicano dal periodo d'imposta in corso al 31 dicembre 2020. \n 5. L'Agenzia delle entrate mette a disposizione dei contribuenti o degli intermediari di cui essi possono avvalersi, anche mediante l'utilizzo delle reti telematiche e delle nuove tecnologie informatiche, appositi programmi informatici di ausilio alla compilazione e alla trasmissione dei dati di cui al comma 4, nonch\u00e9 gli elementi e le informazioni derivanti dall'elaborazione e dall'applicazione degli indici. \n 6. Gli indici non si applicano ai periodi d'imposta nei quali il contribuente: \n a) ha iniziato o cessato l'attivit\u00e0 ovvero non si trova in condizioni di normale svolgimento della stessa; \n b) dichiara ricavi di cui all'articolo 85, comma 1, esclusi quelli di cui alle lettere c), d) ed e), o compensi di cui all'articolo 54, comma 1, del testo unico delle imposte sui redditi, di cui al decreto del Presidente della Repubblica 22 dicembre 1986, n. 917, di ammontare superiore al limite stabilito dal decreto di approvazione o revisione dei relativi indici. \n 7. Con decreto del Ministro dell'economia e delle finanze possono essere previste ulteriori ipotesi di esclusione dell'applicabilit\u00e0 degli indici per determinate tipologie di contribuenti. \n 8. Con decreto del Ministro dell'economia e delle finanze \u00e8 istituita una commissione di esperti, designati dallo stesso Ministro, tenuto anche conto delle segnalazioni dell'Amministrazione finanziaria, delle organizzazioni economiche di categoria e degli ordini professionali. La commissione \u00e8 sentita nella fase di elaborazione e, prima dell'approvazione e della pubblicazione di ciascun indice, esprime il proprio parere sull'idoneit\u00e0 dello stesso a rappresentare la realt\u00e0 cui si riferisce nonch\u00e9 sulle attivit\u00e0 economiche per le quali devono essere elaborati gli indici. I componenti della commissione partecipano alle sue attivit\u00e0 a titolo gratuito. Non spetta ad essi il rimborso delle spese eventualmente sostenute. Fino alla costituzione della commissione di cui al presente comma, le sue funzioni sono svolte dalla commissione degli esperti di cui all'articolo 10, comma 7, della legge 8 maggio 1998, n. 146. Le funzioni di quest'ultima sono attribuite alla commissione di cui al presente comma a decorrere dalla data della sua costituzione. \n 9. Per i periodi d'imposta per i quali trovano applicazione gli indici, i contribuenti interessati possono indicare nelle dichiarazioni fiscali ulteriori componenti positivi, non risultanti dalle scritture contabili, rilevanti per la determinazione della base imponibile ai fini delle imposte sui redditi, per migliorare il proprio profilo di affidabilit\u00e0 nonch\u00e9 per accedere al regime premiale di cui al comma 11. Tali ulteriori componenti positivi rilevano anche ai fini dell'imposta regionale sulle attivit\u00e0 produttive e determinano un corrispondente maggior volume di affari rilevante ai fini dell'imposta sul valore aggiunto. Ai fini dell'imposta sul valore aggiunto, salva prova contraria, all'ammontare degli ulteriori componenti positivi di cui ai precedenti periodi si applica, tenendo conto dell'esistenza di operazioni non soggette ad imposta ovvero soggette a regimi speciali, l'aliquota media risultante dal rapporto tra l'imposta relativa alle operazioni imponibili, diminuita di quella relativa alle cessioni di beni ammortizzabili, e il volume d'affari dichiarato. \n 10. La dichiarazione degli importi di cui al comma 9 non comporta l'applicazione di sanzioni e interessi a condizione che il versamento delle relative imposte sia effettuato entro il termine e con le modalit\u00e0 previsti per il versamento a saldo delle imposte sui redditi, con facolt\u00e0 di effettuare il pagamento rateale delle somme dovute a titolo di saldo e di acconto delle imposte ai sensi dell'articolo 20 del decreto legislativo 9 luglio 1997, n. 241. \n 11. In relazione ai diversi livelli di affidabilit\u00e0 fiscale conseguenti all'applicazione degli indici, determinati anche per effetto dell'indicazione di ulteriori componenti positivi di cui al comma 9, sono riconosciuti i seguenti benefici: \n a) l'esonero dall'apposizione del visto di conformit\u00e0 per la compensazione di crediti per un importo non superiore a 50.000 euro annui relativamente all'imposta sul valore aggiunto e per un importo non superiore a 20.000 euro annui relativamente alle imposte dirette e all'imposta regionale sulle attivit\u00e0 produttive; \n b) l'esonero dall'apposizione del visto di conformit\u00e0 ovvero dalla prestazione della garanzia per i rimborsi dell'imposta sul valore aggiunto per un importo non superiore a 50.000 euro annui; \n c) l'esclusione dell'applicazione della disciplina delle societ\u00e0 non operative di cui all'articolo 30 della legge 23 dicembre 1994, n. 724, anche ai fini di quanto previsto al secondo periodo del comma 36-decies dell'articolo 2 del decreto-legge 13 agosto 2011, n. 138, convertito, con modificazioni, dalla legge 14 settembre 2011, n. 148; \n d) l'esclusione degli accertamenti basati sulle presunzioni semplici di cui all'articolo 39, primo comma, lettera d), secondo periodo, del decreto del Presidente della Repubblica 29 settembre 1973, n. 600, e all'articolo 54, secondo comma, secondo periodo, del decreto del Presidente della Repubblica 26 ottobre 1972, n. 633; \n e) l'anticipazione di almeno un anno, con graduazione in funzione del livello di affidabilit\u00e0, dei termini di decadenza per l'attivit\u00e0 di accertamento previsti dall'articolo 43, comma 1, del decreto del Presidente della Repubblica 29 settembre 1973, n. 600, con riferimento al reddito di impresa e di lavoro autonomo, e dall'articolo 57, comma 1, del decreto del Presidente della Repubblica 26 ottobre 1972, n. 633; \n f) l'esclusione della determinazione sintetica del reddito complessivo di cui all'articolo 38 del decreto del Presidente della Repubblica 29 settembre 1973, n. 600, a condizione che il reddito complessivo accertabile non ecceda di due terzi il reddito dichiarato. \n 12. Con provvedimento del direttore dell'Agenzia delle entrate sono individuati i livelli di affidabilit\u00e0 fiscale, anche con riferimento alle annualit\u00e0 pregresse, ai quali \u00e8 collegata la graduazione dei benefici premiali indicati al comma 11; i termini di accesso ai benefici possono essere differenziati tenendo conto del tipo di attivit\u00e0 svolto dal contribuente. \n 13. Con riferimento al periodo d'imposta interessato dai benefici premiali di cui al comma 11, in caso di violazioni che comportano l'obbligo di denuncia ai sensi dell'articolo 331 del codice di procedura penale per uno dei reati previsti dal decreto legislativo 10 marzo 2000, n. 74, non si applicano le disposizioni di cui al comma 11, lettere c), d), e) e f), del presente articolo. \n 14. L'Agenzia delle entrate e il Corpo della guardia di finanza, nel definire specifiche strategie di controllo basate su analisi del rischio di evasione fiscale, tengono conto del livello di affidabilit\u00e0 fiscale dei contribuenti derivante dall'applicazione degli indici nonch\u00e9 delle informazioni presenti nell'apposita sezione dell'anagrafe tributaria di cui all'articolo 7, sesto comma, del decreto del Presidente della Repubblica 29 settembre 1973, n. 605. \n 15. All'articolo 10, comma 12, della legge 8 maggio 1998, n. 146, dopo le parole: \u00abstudi di settore,\u00bb sono inserite le seguenti: \u00abdegli indici sintetici di affidabilit\u00e0 fiscale\u00bb. La societ\u00e0 indicata nell'articolo 10, comma 12, della legge 8 maggio 1998, n. 146, provvede, altres\u00ec, a porre in essere ogni altra attivit\u00e0 idonea a sviluppare innovative tecniche di elaborazione dei dati, a potenziare le attivit\u00e0 di analisi per contrastare la sottrazione all'imposizione delle basi imponibili, anche di natura contributiva, ad aggiornare la mappa del rischio di evasione e a individuare le relative aree territoriali e settoriali di intervento nonch\u00e9, per favorire l'introduzione del concordato preventivo e l'implementazione dell'adempimento collaborativo di cui al decreto legislativo 5 agosto 2015, n. 128, a porre in essere le attivit\u00e0 di progettazione, di sviluppo e di realizzazione dell'interoperabilit\u00e0 delle banche dati, relativamente agli aspetti metodologici, fermi restando il coordinamento e l'indirizzo da parte dell'Agenzia delle entrate e la cura dei connessi aspetti tecnologici da parte della Sogei S.p.A.. Al fine di consentire lo svolgimento delle attivit\u00e0 di cui al precedente periodo e di assicurare il coordinamento delle stesse con ulteriori attivit\u00e0 svolte dalla medesima societ\u00e0 per altre finalit\u00e0 e per conto di altre amministrazioni, la stessa societ\u00e0 pu\u00f2 stipulare specifiche convenzioni con le amministrazioni pubbliche di cui all'articolo 1, comma 2, del decreto legislativo 30 marzo 2001, n. 165, ovvero con altri soggetti. Tali convenzioni, aventi ad oggetto anche lo scambio, l'utilizzo e la condivisione dei dati, dei risultati delle elaborazioni e delle nuove metodologie, nonch\u00e9 altre attivit\u00e0, sono stipulate esclusivamente per le finalit\u00e0 stabilite dal presente comma o da altre disposizioni normative. Le convenzioni che hanno ad oggetto la mappa del rischio di evasione e l'analisi per il contrasto della sottrazione di basi imponibili, anche di natura contributiva, sono stipulate, per le rispettive aree di competenza, con le agenzie fiscali, con l'Istituto nazionale della previdenza sociale, con l'Ispettorato nazionale del lavoro e con il Corpo della guardia di finanza. Le quote di partecipazione al capitale della societ\u00e0 di cui al secondo periodo del presente comma possono essere cedute, in tutto o in parte, al Ministero dell'economia e delle finanze - Dipartimento del tesoro, in conformit\u00e0 ai principi disposti dal testo unico di cui al decreto legislativo 19 agosto 2016, n. 175. \n 16. Nei casi di omissione della comunicazione dei dati rilevanti ai fini della costruzione e dell'applicazione degli indici, o di comunicazione inesatta o incompleta dei medesimi dati, si applica la sanzione amministrativa pecuniaria prevista dall'articolo 8, comma 1, del decreto legislativo 18 dicembre 1997, n. 471.\n L'Agenzia delle entrate, prima della contestazione della violazione, mette a disposizione del contribuente, con le modalit\u00e0 di cui all'articolo 1, commi da 634 a 636, della legge 23 dicembre 2014, n. 190, le informazioni in proprio possesso, invitando lo stesso ad eseguire la comunicazione dei dati o a correggere spontaneamente gli errori commessi.\n Del comportamento del contribuente si tiene conto nella graduazione della misura della sanzione. L'Agenzia delle entrate, nei casi di omissione della comunicazione di cui al primo periodo, pu\u00f2 altres\u00ec procedere, previo contraddittorio, da attivare ai sensi dell'articolo 5 del decreto legislativo 19 giugno 1997, n. 218, all'accertamento dei redditi, dell'imposta regionale sulle attivit\u00e0 produttive e dell'imposta sul valore aggiunto ai sensi, rispettivamente, del secondo comma dell'articolo 39 del decreto del Presidente della Repubblica 29 settembre 1973, n. 600, e dell'articolo 55 del decreto del Presidente della Repubblica 26 ottobre 1972, n. 633. \n 17. Con provvedimento del direttore dell'Agenzia delle entrate sono emanate le ulteriori disposizioni necessarie per l'attuazione del presente articolo. \n 18. Le disposizioni normative e regolamentari relative all'elaborazione e all'applicazione dei parametri previsti dall'articolo 3, commi da 181 a 189, della legge 28 dicembre 1995, n. 549, e degli studi di settore previsti dagli articoli 62-bis e 62-sexies del decreto-legge 30 agosto 1993, n. 331, convertito, con modificazioni, dalla legge 29 ottobre 1993, n. 427, cessano di produrre effetti nei confronti dei soggetti interessati agli stessi, con riferimento ai periodi d'imposta in cui si applicano gli indici. Ad eccezione di quanto gi\u00e0 disposto dal presente articolo, le norme che, per fini diversi dall'attivit\u00e0 di controllo, rinviano alle disposizioni citate nel precedente periodo e ai limiti previsti per l'applicazione degli studi di settore si intendono riferite anche agli indici. Per le attivit\u00e0 di controllo, di accertamento e di irrogazione delle sanzioni effettuate in relazione ai periodi d'imposta antecedenti a quelli di cui al primo periodo si applicano le disposizioni vigenti il giorno antecedente la data di entrata in vigore della legge di conversione del presente decreto. Sono abrogati l'articolo 10-bis della legge 8 maggio 1998, n. 146, e l'articolo 7-bis del decreto-legge 22 ottobre 2016, n. 193, convertito, con modificazioni, dalla legge 1\u00ba dicembre 2016, n. 225. \n 19. Dall'attuazione delle disposizioni del presente articolo non devono derivare nuovi o maggiori oneri a carico della finanza pubblica.\u00bb. \n - I commi da 421 a 423 dell'articolo 1 della legge 30 dicembre 2004, n. 311, e commi 16, 17, 19 e 20 dell'articolo 27 del decreto-legge 29 novembre 2008, n. 185, convertito, con modificazioni, dalla legge 28 gennaio 2009, n. 2, abrogati, a decorrere dalla data di cui all'articolo 41, comma 2 del presente decreto contenevano disposizioni relative agli atti di recupero. \n - Il testo dell'articolo 26 del decreto del Presidente della Repubblica 29 settembre 1973, n. 602, recante \u00abDisposizioni sulla riscossione delle imposte sul reddito\u00bb, come modificato dal presente decreto legislativo, \u00e8 il seguente: \n \u00abArt. 26 (Notificazione della cartella di pagamento).\n - La cartella \u00e8 notificata dagli ufficiali della riscossione o da altri soggetti abilitati dal concessionario nelle forme previste dalla legge ovvero, previa eventuale convenzione tra comune e concessionario, dai messi comunali o dagli agenti della polizia municipale; in tal caso, quando ai fini del perfezionamento della notifica sono necessarie pi\u00f9 formalit\u00e0, le stesse possono essere compiute, in un periodo di tempo non superiore a trenta giorni, da soggetti diversi tra quelli sopra indicati ciascuno dei quali certifica l'attivit\u00e0 svolta mediante relazione datata e sottoscritta. La notifica pu\u00f2 essere eseguita anche mediante invio di raccomandata con avviso di ricevimento; in tal caso, la cartella \u00e8 notificata in plico chiuso e la notifica si considera avvenuta nella data indicata nell'avviso di ricevimento sottoscritto da una delle persone previste dal secondo comma o dal portiere dello stabile dove \u00e8 l'abitazione, l'ufficio o l'azienda. \n La notifica della cartella pu\u00f2 essere eseguita con le modalit\u00e0 e ai domicili digitali stabiliti dall'articolo 60-ter del decreto del Presidente della Repubblica 29 settembre 1973, n. 600. \n Quando la notificazione della cartella di pagamento avviene mediante consegna nelle mani proprie del destinatario o di persone di famiglia o addette alla casa, all'ufficio o all'azienda, non \u00e8 richiesta la sottoscrizione dell'originale da parte del consegnatario. \n Nei casi previsti dall'art. 140 del codice di procedura civile, la notificazione della cartella di pagamento si effettua con le modalit\u00e0 stabilite dall'art. 60 del decreto del Presidente della Repubblica 29 settembre 1973, n. 600, e si ha per eseguita nel giorno successivo a quello in cui l'avviso del deposito \u00e8 affisso nell'albo del comune. \n Il concessionario deve conservare per cinque anni la matrice o la copia della cartella con la relazione dell'avvenuta notificazione o l'avviso di ricevimento ed ha l'obbligo di farne esibizione su richiesta del contribuente o dell'amministrazione. \n Per quanto non \u00e8 regolato dal presente articolo si applicano le disposizioni dell'art. 60 del predetto decreto; per la notificazione della cartella di pagamento ai contribuenti non residenti si applicano le disposizioni di cui al quarto e quinto comma dell'articolo 60 del decreto del Presidente della Repubblica 29 settembre 1973, n. 600.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-21&atto.codiceRedazionale=24G00026&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:44:36.782177"}
{"text": "\n\n\nArt. 2\n Razionalizzazione e riordino delle disposizioni normative \n in materia di attivit\u00e0 di analisi del rischio\n\n\n\n\n1. In riferimento a tutte le disposizioni di legge che richiamano l'analisi del rischio in materia tributaria, valgono le seguenti definizioni: \n\na) analisi del rischio: il processo, composto da una o pi\u00f9 fasi, che, al fine di massimizzare l'efficacia delle attivit\u00e0 di prevenzione e contrasto all'evasione fiscale, alla frode fiscale e all'abuso del diritto in materia tributaria, nonch\u00e9 di quelle volte a stimolare l'adempimento spontaneo, tramite modelli e tecniche di analisi deterministica ovvero probabilistica, nel rispetto della normativa in materia di trattamento di dati personali, utilizza, anche attraverso la loro interconnessione, le informazioni presenti nelle basi dati dell'Amministrazione finanziaria, ovvero pubblicamente disponibili, per associare, coerentemente a uno o pi\u00f9 criteri selettivi, ovvero a uno o pi\u00f9 indicatori di rischio desunti o derivati, la probabilit\u00e0 di accadimento a un determinato rischio fiscale, effettuando, ove possibile, anche una previsione sulle conseguenze che possono generarsi dal suo determinarsi; \n\nb) rischio fiscale: il rischio di operare, colposamente o dolosamente, in violazione di norme di natura tributaria, ovvero in contrasto con i principi o con le finalit\u00e0 dell'ordinamento tributario; \n\nc) criterio selettivo: identificazione e tipizzazione di una condotta, monosoggettiva o plurisoggettiva, idonea a concretizzare un rischio fiscale; \n\nd) indicatore di rischio desunto o derivato: risultato di un processo di profilazione finalizzato a ottenere ulteriori caratterizzazioni dei contribuenti oggetto di analisi; \n\ne) analisi deterministica: insieme dei modelli e delle tecniche di analisi basati sul raffronto e sull'elaborazione di dati, riferiti a uno o pi\u00f9 contribuenti ovvero a uno o pi\u00f9 periodi di imposta, volti a verificare, tramite criteri selettivi fondati su relazioni non probabilistiche, l'avveramento di un rischio fiscale, in tutto o in parte definibile prima dell'avvio dell'analisi; \n\nf) analisi probabilistica: insieme dei modelli e delle tecniche di analisi che, sfruttando soluzioni di intelligenza artificiale ovvero di statistica inferenziale, consentono di isolare rischi fiscali, anche non noti a priori, che, una volta individuati, possono essere utilizzati per l'elaborazione di autonomi criteri selettivi, ovvero permettono di attribuire una determinata probabilit\u00e0 di accadimento a un rischio fiscale noto. \n\n\n\n\n2. I risultati dell'analisi del rischio, oltre che per le finalit\u00e0 di prevenzione e contrasto all'evasione fiscale, alla frode fiscale e all'abuso del diritto in materia tributaria, nonch\u00e9 di stimolo dell'adempimento spontaneo, possono essere utilizzati anche per lo svolgimento di controlli preventivi. \n\n\n\n3. Le informazioni presenti in tutte le basi dati di cui l'Agenzia delle entrate dispone, ivi comprese quelle presenti nell'apposita sezione dell'Anagrafe tributaria di cui all'articolo 7, sesto comma, del decreto del Presidente della Repubblica 29 settembre 1973, n. 605, e all'articolo 11, comma 2, del decreto-legge 6 dicembre 2011, n. 201, convertito, con modificazioni, dalla legge 22 dicembre 2011, n. 214, nonch\u00e9 quelle memorizzate ai sensi dell'articolo 1, comma 5-bis, del decreto legislativo 5 agosto 2015, n. 127, escluse quelle soggette alla disciplina di cui al decreto legislativo 18 maggio 2018, n. 51, sono utilizzate dall'Agenzia delle entrate, anche tramite interconnessione tra loro e con quelle di archivi e registri pubblici per le attivit\u00e0 di analisi del rischio fiscale, per le attivit\u00e0 di controllo, per le attivit\u00e0 di stimolo dell'adempimento spontaneo e per quelle di erogazione di servizi ai contribuenti. \n\n\n\n\n\n4. Limitatamente alle attivit\u00e0 di analisi del rischio condotte dall'Agenzia delle entrate, d'intesa con il Dipartimento delle finanze del Ministero dell'economia e delle finanze, nel rispetto delle disposizioni di cui agli articoli 2-undecies, comma 3, del codice in materia di protezione dei dati personali di cui al decreto legislativo 30 giugno 2003, n. 196, nonch\u00e9 dell'articolo 23, paragrafo 1, del regolamento (UE) 2016/679 del Parlamento europeo e del Consiglio del 27 aprile 2016, considerati i principi di necessit\u00e0 e di proporzionalit\u00e0, con regolamento del Ministro dell'economia e delle finanze, sentito il Garante per la protezione dei dati personali, sono definite: \n\na) le specifiche limitazioni e le modalit\u00e0 di esercizio dei diritti di cui agli articoli 15, 17, 18, 21 e 22 del predetto regolamento (UE) 2016/679, del Parlamento europeo e del Consiglio, del 27 aprile 2016, in modo da assicurare che tale esercizio non possa arrecare un pregiudizio effettivo e concreto all'obiettivo di interesse pubblico; \n\nb) le disposizioni specifiche relative al contenuto minimo essenziale di cui all'articolo 23, paragrafo 2, del predetto regolamento (UE) 2016/679 del Parlamento europeo e del Consiglio, del 27 aprile 2016; \n\nc) le misure adeguate a tutela dei diritti e delle libert\u00e0 degli interessati. \n\n\n\n\n\n\n5. Al decreto del Presidente della Repubblica n. 600 del 1973, sono apportate le seguenti modificazioni: \n\na) all'articolo 31, dopo il primo comma \u00e8 aggiunto il seguente:  \u00abPer le finalit\u00e0 di cui al primo comma, l'Amministrazione finanziaria svolge le opportune attivit\u00e0 di analisi del rischio.\u00bb; \n\nb) all'articolo 32, primo comma, dopo il numero 8-ter) \u00e8 aggiunto il seguente: \u00ab8-quater) svolgere le opportune attivit\u00e0 di analisi del rischio.\u00bb. \n\n\n\n\n6. All'articolo 51 del decreto del Presidente della Repubblica del 26 ottobre 1972, n. 633, primo comma, il secondo e terzo periodo sono sostituiti dal seguente: \u00abPer il controllo delle dichiarazioni presentate e l'individuazione dei soggetti che ne hanno omesso la presentazione sono effettuate le opportune attivit\u00e0 di analisi del rischio.\u00bb. \n\n\n\n7. Le disposizioni di cui ai commi 3 e 4 si applicano anche alla Guardia di finanza, con riferimento alle informazioni presenti in tutte le banche dati di cui essa dispone, per le finalit\u00e0 di cui all'articolo 1, comma 5-bis, del decreto legislativo 5 agosto 2015, n. 127, ferma restando l'applicazione delle disposizioni contenute nel decreto del Presidente della Repubblica 15 gennaio 2018, n. 15 e nel decreto legislativo 18 maggio 2018, n. 51. \n\n\n\n\n\n8. All'articolo 1, comma 686, legge 27 dicembre 2019, n. 160: \n\na) dopo le parole: \u00abcomma 682\u00bb sono aggiunte le seguenti: \u00abe per quelle di cui all'articolo 1, comma 5-bis, del decreto legislativo 5 agosto 2015, n. 127\u00bb; \n\nb) le parole: \u00ab\u00e8 titolare\u00bb sono sostituite dalle seguenti: \u00abdispone, con il ricorso altres\u00ec a nuove tecnologie e tecniche di analisi, ferma restando l'applicazione delle disposizioni contenute nel decreto del Presidente della Repubblica 15 gennaio 2018, n. 15 e nel decreto legislativo 18 maggio 2018, n. 51.\u00bb. \n\n\n\n\n9. L'Agenzia delle entrate e la Guardia di finanza, per le finalit\u00e0 di prevenzione e contrasto all'evasione fiscale, alla frode fiscale e all'abuso del diritto in materia tributaria, possono, compatibilmente con le vigenti disposizioni in tema di trattamento di dati personali, di riservatezza o di segretezza, mediante la stipula di protocolli d'intesa, condividere tra loro, anche avvalendosi della societ\u00e0 di cui all'articolo 83, comma 15, del decreto-legge 25 giugno 2008, n. 112, convertito, con modificazioni, dalla legge 6 agosto 2008, n. 133, tutte le informazioni e le risorse informatiche di cui dispongono, salvo le informazioni soggette alla disciplina di cui al decreto legislativo 18 maggio 2018, n. 51, anche tramite la costituzione, conformemente ai rispettivi ordinamenti, di unit\u00e0 integrate di analisi del rischio. Al personale destinato a dette unit\u00e0 restano applicabili le disposizioni normative, regolamentari e contrattuali che si applicano alle relative amministrazioni. \n\n\n\n10. Dall'attuazione delle disposizioni del presente articolo non devono derivare nuovi o maggiori oneri a carico della finanza pubblica. Le amministrazioni interessate provvedono ai relativi adempimenti nell'ambito delle risorse umane, strumentali e finanziarie disponibili a legislazione vigente. \n\n\n\n Note all'art. 2: \n - Si riporta il sesto comma dell'articolo 7 del decreto del Presidente della Repubblica 29 settembre 1973, n. 605, recante: \u00abDisposizioni relative all'anagrafe tributaria e al codice fiscale dei contribuenti\u00bb: \n \u00abLe banche, la societ\u00e0 Poste italiane Spa, gli intermediari finanziari, le imprese di investimento, gli organismi di investimento collettivo del risparmio, le societ\u00e0 di gestione del risparmio, nonch\u00e9 ogni altro operatore finanziario, fatto salvo quanto disposto dal secondo comma dell'articolo 6 per i soggetti non residenti, sono tenuti a rilevare e a tenere in evidenza i dati identificativi, compreso il codice fiscale, di ogni soggetto che intrattenga con loro qualsiasi rapporto o effettui, per conto proprio ovvero per conto o a nome di terzi, qualsiasi operazione di natura finanziaria ad esclusione di quelle effettuate tramite bollettino di conto corrente postale per un importo unitario inferiore a 1.500 euro; l'esistenza dei rapporti e l'esistenza di qualsiasi operazione di cui al precedente periodo, compiuta al di fuori di un rapporto continuativo, nonch\u00e9 la natura degli stessi sono comunicate all'anagrafe tributaria, ed archiviate in apposita sezione, con l'indicazione dei dati anagrafici dei titolari e dei soggetti che intrattengono con gli operatori finanziari qualsiasi rapporto o effettuano operazioni al di fuori di un rapporto continuativo per conto proprio ovvero per conto o a nome di terzi, compreso il codice fiscale.\u00bb. \n - Si riporta il comma 2 dell'articolo 11 del decreto-legge 6 dicembre 2011, n. 201 (Disposizioni urgenti per la crescita, l'equit\u00e0 e il consolidamento dei conti pubblici), convertito, con modificazioni, dalla legge 22 dicembre 2011, n. 214: \n \u00ab2. A far corso dal 1\u00b0 gennaio 2012, gli operatori finanziari sono obbligati a comunicare periodicamente all'anagrafe tributaria le movimentazioni che hanno interessato i rapporti di cui all'articolo 7, sesto comma, del decreto del Presidente della Repubblica 29 settembre 1973, n. 605, ed ogni informazione relativa ai predetti rapporti necessaria ai fini dei controlli fiscali, nonch\u00e9 l'importo delle operazioni finanziarie indicate nella predetta disposizione. I dati comunicati sono archiviati nell'apposita sezione dell'anagrafe tributaria prevista dall'articolo 7, sesto comma, del decreto del Presidente della Repubblica 29 settembre 1973, n. 605, e successive modificazioni.\u00bb. \n - Si riporta il comma 5-bis dell'articolo 1 del decreto legislativo 5 agosto 2015, n. 127, recante: \u00abTrasmissione telematica delle operazioni IVA e di controllo delle cessioni di beni effettuate attraverso distributori automatici, in attuazione dell'articolo 9, comma 1, lettere d) e g), della legge 11 marzo 2014, n. 23\u00bb: \n \u00ab5-bis. I file delle fatture elettroniche acquisiti ai sensi del comma 3 sono memorizzati fino al 31 dicembre dell'ottavo anno successivo a quello di presentazione della dichiarazione di riferimento ovvero fino alla definizione di eventuali giudizi, al fine di essere utilizzati: \n a) dalla Guardia di finanza nell'assolvimento delle funzioni di polizia economica e finanziaria di cui all'articolo 2, comma 2, del decreto legislativo 19 marzo 2001, n. 68; \n b) dall'Agenzia delle entrate e dalla Guardia di Finanza per le attivit\u00e0 di analisi del rischio e di controllo a fini fiscali.\u00bb. \n - Il decreto legislativo 18 maggio 2018, n. 51, recante: \u00abAttuazione della direttiva (UE) 2016/680 del Parlamento europeo e del Consiglio, del 27 aprile 2016, relativa alla protezione delle persone fisiche con riguardo al trattamento dei dati personali da parte delle autorit\u00e0 competenti a fini di prevenzione, indagine, accertamento e perseguimento di reati o esecuzione di sanzioni penali, nonch\u00e9 alla libera circolazione di tali dati e che abroga la decisione quadro 2008/977/GAI del Consiglio\u00bb, \u00e8 stato pubblicato nella Gazzetta Ufficiale 24 maggio 2018, n. 119. \n - Si riporta il comma 3 dell'articolo 2-undecies del decreto legislativo 30 giugno 2003, n. 196, recante: \u00abCodice in materia di protezione dei dati personali, recante disposizioni per l'adeguamento dell'ordinamento nazionale al regolamento (UE) n. 2016/679 del Parlamento europeo e del Consiglio, del 27 aprile 2016, relativo alla protezione delle persone fisiche con riguardo al trattamento dei dati personali, nonch\u00e9 alla libera circolazione di tali dati e che abroga la direttiva 95/46/CE\u00bb: \n \u00ab3. Nei casi di cui al comma 1, lettere a), b), d) e), f) e f-bis) i diritti di cui al medesimo comma sono esercitati conformemente alle disposizioni di legge o di regolamento che regolano il settore, che devono almeno recare misure dirette a disciplinare gli ambiti di cui all'articolo 23, paragrafo 2, del Regolamento. L'esercizio dei medesimi diritti pu\u00f2, in ogni caso, essere ritardato, limitato o escluso con comunicazione motivata e resa senza ritardo all'interessato, a meno che la comunicazione possa compromettere la finalit\u00e0 della limitazione, per il tempo e nei limiti in cui ci\u00f2 costituisca una misura necessaria e proporzionata, tenuto conto dei diritti fondamentali e dei legittimi interessi dell'interessato, al fine di salvaguardare gli interessi di cui al comma 1, lettere a), b), d), e), f) e f-bis). In tali casi, i diritti dell'interessato possono essere esercitati anche tramite il Garante con le modalit\u00e0 di cui all'articolo 160. In tale ipotesi, il Garante informa l'interessato di aver eseguito tutte le verifiche necessarie o di aver svolto un riesame, nonch\u00e9 del diritto dell'interessato di proporre ricorso giurisdizionale. Il titolare del trattamento informa l'interessato delle facolt\u00e0 di cui al presente comma.\u00bb. \n - Il regolamento (UE) 2016/679 del Parlamento europeo e del Consiglio del 27 aprile 2016, relativo alla protezione delle persone fisiche con riguardo al trattamento dei dati personali, nonch\u00e9 alla libera circolazione di tali dati e che abroga la direttiva 95/46/CE (regolamento generale sulla protezione dei dati), \u00e8 pubblicato nella GUUE del 4.5.2016 n. L 119. \n - Per il testo dell'art. 31 del dPR n. 600 del 1973, come modificato dal presente decreto, si veda nelle note all'art. 1. \n - Si riporta il testo dell'art. 32, primo comma, del decreto del Presidente della Repubblica 29 settembre 1973, n. 600, come modificato dal presente decreto: \n \u00abArt. 32 (Poteri degli uffici). - Per l'adempimento dei loro compiti gli uffici delle imposte possono: \n 1) procedere all'esecuzione di accessi, ispezioni e verifiche a norma del successivo art. 33; \n 2) invitare i contribuenti, indicandone il motivo, a comparire di persona o per mezzo di rappresentanti per fornire dati e notizie rilevanti ai fini dell'accertamento nei loro confronti, anche relativamente ai rapporti ed alle operazioni, i cui dati, notizie e documenti siano stati acquisiti a norma del numero 7), ovvero rilevati a norma dell'articolo 33, secondo e terzo comma, o acquisiti ai sensi dell'articolo 18, comma 3, lettera b), del decreto legislativo 26 ottobre 1995, n. 504. I dati ed elementi attinenti ai rapporti ed alle operazioni acquisiti e rilevati rispettivamente a norma del numero 7) e dell'articolo 33, secondo e terzo comma, o acquisiti ai sensi dell'articolo 18, comma 3, lettera b), del decreto legislativo 26 ottobre 1995, n. 504, sono posti a base delle rettifiche e degli accertamenti previsti dagli artt. 38, 39, 40 e 41 se il contribuente non dimostra che ne ha tenuto conto per la determinazione del reddito soggetto ad imposta o che non hanno rilevanza allo stesso fine; alle stesse condizioni sono altres\u00ec posti come ricavi a base delle stesse rettifiche ed accertamenti, se il contribuente non ne indica il soggetto beneficiario e semprech\u00e8 non risultino dalle scritture contabili, i prelevamenti o gli importi riscossi nell'ambito dei predetti rapporti od operazioni per importi superiori a euro 1.000 giornalieri e, comunque, a euro 5.000 mensili. Le richieste fatte e le risposte ricevute devono risultare da verbale sottoscritto anche dal contribuente o dal suo rappresentante; in mancanza deve essere indicato il motivo della mancata sottoscrizione. Il contribuente ha diritto ad avere copia del verbale; \n 3) invitare i contribuenti, indicandone il motivo, a esibire o trasmettere atti e documenti rilevanti ai fini dell'accertamento nei loro confronti, compresi i documenti di cui al successivo art. 34. Ai soggetti obbligati alla tenuta di scritture contabili secondo le disposizioni del Titolo III pu\u00f2 essere richiesta anche l'esibizione dei bilanci o rendiconti e dei libri o registri previsti dalle disposizioni tributarie. L'ufficio pu\u00f2 estrarne copia ovvero trattenerli, rilasciandone ricevuta, per un periodo non superiore a sessanta giorni dalla ricezione. Non possono essere trattenute le scritture cronologiche in uso; \n 4) inviare ai contribuenti questionari relativi a dati e notizie di carattere specifico rilevanti ai fini dell'accertamento nei loro confronti nonch\u00e9 nei confronti di altri contribuenti con i quali abbiano intrattenuto rapporti, con invito a restituirli compilati e firmati; \n 5) richiedere agli organi ed alle Amministrazioni dello Stato, agli enti pubblici non economici, alle societ\u00e0 ed enti di assicurazione ed alle societ\u00e0 ed enti che effettuano istituzionalmente riscossioni e pagamenti per conto di terzi la comunicazione, anche in deroga a contrarie disposizioni legislative, statutarie o regolamentari, di dati e notizie relativi a soggetti indicati singolarmente o per categorie. Alle societ\u00e0 ed enti di assicurazione, per quanto riguarda i rapporti con gli assicurati del ramo vita, possono essere richiesti dati e notizie attinenti esclusivamente alla durata del contratto di assicurazione, all'ammontare del premio e alla individuazione del soggetto tenuto a corrisponderlo. Le informazioni sulla categoria devono essere fornite, a seconda della richiesta, cumulativamente o specificamente per ogni soggetto che ne fa parte. Questa disposizione non si applica all'Istituto centrale di statistica, agli ispettorati del lavoro per quanto riguarda le rilevazioni loro commesse dalla legge, e, salvo il disposto del n. 7), alle banche, alla societ\u00e0 Poste italiane Spa, per le attivit\u00e0 finanziarie e creditizie, alle societ\u00e0 ed enti di assicurazione per le attivit\u00e0 finanziarie agli intermediari finanziari, alle imprese di investimento, agli organismi di investimento collettivo del risparmio, alle societ\u00e0 di gestione del risparmio e alle societ\u00e0 fiduciarie; \n 6) richiedere copie o estratti degli atti e dei documenti depositati presso i notai, i procuratori del registro, i conservatori dei registri immobiliari e gli altri pubblici ufficiali. Le copie e gli estratti, con l'attestazione di conformit\u00e0 all'originale, devono essere rilasciate gratuitamente; \n 6-bis) richiedere, previa autorizzazione del direttore centrale dell'accertamento dell'Agenzia delle entrate o del direttore regionale della stessa, ovvero, per il Corpo della guardia di finanza, del comandante regionale, ai soggetti sottoposti ad accertamento, ispezione o verifica il rilascio di una dichiarazione contenente l'indicazione della natura, del numero e degli estremi identificativi dei rapporti intrattenuti con le banche, la societ\u00e0 Poste italiane Spa, gli intermediari finanziari, le imprese di investimento, gli organismi di investimento collettivo del risparmio, le societ\u00e0 di gestione del risparmio e le societ\u00e0 fiduciarie, nazionali o stranieri, in corso ovvero estinti da non pi\u00f9 di cinque anni dalla data della richiesta. Il richiedente e coloro che vengono in possesso dei dati raccolti devono assumere direttamente le cautele necessarie alla riservatezza dei dati acquisiti; \n 7) richiedere, previa autorizzazione del direttore centrale dell'accertamento dell'Agenzia delle entrate o del direttore regionale della stessa, ovvero, per il Corpo della guardia di finanza, del comandante regionale, alle banche, alla societ\u00e0 Poste italiane Spa, per le attivit\u00e0 finanziarie e creditizie, alle societ\u00e0 ed enti di assicurazione per le attivit\u00e0 finanziarie, agli intermediari finanziari, alle imprese di investimento, agli organismi di investimento collettivo del risparmio, alle societ\u00e0 di gestione del risparmio e alle societ\u00e0 fiduciarie, dati, notizie e documenti relativi a qualsiasi rapporto intrattenuto od operazione effettuata, ivi compresi i servizi prestati, con i loro clienti, nonch\u00e9 alle garanzie prestate da terzi o dagli operatori finanziari sopra indicati e le generalit\u00e0 dei soggetti per i quali gli stessi operatori finanziari abbiano effettuato le suddette operazioni e servizi o con i quali abbiano intrattenuto rapporti di natura finanziaria. Alle societ\u00e0 fiduciarie di cui alla legge 23 novembre 1939, n. 1966, e a quelle iscritte nella sezione speciale dell'albo di cui all'articolo 20 del testo unico delle disposizioni in materia di intermediazione finanziaria, di cui al decreto legislativo 24 febbraio 1998, n. 58, pu\u00f2 essere richiesto, tra l'altro, specificando i periodi temporali di interesse, di comunicare le generalit\u00e0 dei soggetti per conto dei quali esse hanno detenuto o amministrato o gestito beni, strumenti finanziari e partecipazioni in imprese, inequivocamente individuati. La richiesta deve essere indirizzata al responsabile della struttura accentrata, ovvero al responsabile della sede o dell'ufficio destinatario che ne d\u00e0 notizia immediata al soggetto interessato; la relativa risposta deve essere inviata al titolare dell'ufficio procedente; \n 7-bis) richiedere, con modalit\u00e0 stabilite con decreto di natura non regolamentare del Ministro dell'economia e delle finanze, da adottare d'intesa con l'Autorit\u00e0 di vigilanza in coerenza con le regole europee e internazionali in materia di vigilanza e, comunque, previa autorizzazione del direttore centrale dell'accertamento dell'Agenzia delle entrate o del direttore regionale della stessa, ovvero, per il Corpo della guardia di finanza, del comandante regionale, ad autorit\u00e0 ed enti, notizie, dati, documenti e informazioni di natura creditizia, finanziaria e assicurativa, relativi alle attivit\u00e0 di controllo e di vigilanza svolte dagli stessi, anche in deroga a specifiche disposizioni di legge; \n 8) richiedere ai soggetti indicati nell'art. 13 dati, notizie e documenti relativi ad attivit\u00e0 svolte in un determinato periodo d'imposta, rilevanti ai fini dell'accertamento, nei confronti di loro clienti, fornitori e prestatori di lavoro autonomo; \n 8-bis) invitare ogni altro soggetto ad esibire o trasmettere, anche in copia fotostatica, atti o documenti fiscalmente rilevanti concernenti specifici rapporti intrattenuti con il contribuente e a fornire i chiarimenti relativi; \n 8-ter) richiedere agli amministratori di condominio negli edifici dati, notizie e documenti relativi alla gestione condominiale. \n 8-quater) svolgere le opportune attivit\u00e0 di analisi del rischio.\u00bb. \n - Si riporta il testo dell'articolo 51, primo comma, del decreto del Presidente della Repubblica 26 ottobre 1972, n. 633, recante: \u00abIstituzione e disciplina dell'imposta sul valore aggiunto\u00bb, come modificato dal presente decreto: \n \u00abArt. 51 (Attribuzioni e poteri degli Uffici dell'imposta sul valore aggiunto). - Gli Uffici dell'imposta sul valore aggiunto controllano le dichiarazioni presentate e i versamenti eseguiti dai contribuenti, ne rilevano l'eventuale omissione e provvedono all'accertamento e alla riscossione delle imposte o maggiori imposte dovute; vigilano sull'osservanza degli obblighi relativi alla fatturazione e registrazione delle operazioni e alla tenuta della contabilit\u00e0 e degli altri obblighi stabiliti dal presente decreto; provvedono alla irrogazione delle pene pecuniarie e delle soprattasse e alla presentazione del rapporto all'autorit\u00e0 giudiziaria per le violazioni sanzionate penalmente. Per il controllo delle dichiarazioni presentate e l'individuazione dei soggetti che ne hanno omesso la presentazione sono effettuate le opportune attivit\u00e0 di analisi del rischio.\u00bb  - Il decreto del Presidente della Repubblica 15 gennaio 2018, n. 15, recante: \u00abRegolamento a norma dell'articolo 57 del decreto legislativo 30 giugno 2003, n. 196, recante l'individuazione delle modalit\u00e0 di attuazione dei principi del Codice in materia di protezione dei dati personali relativamente al trattamento dei dati effettuato, per le finalit\u00e0 di polizia, da organi, uffici e comandi di polizia\u00bb, \u00e8 stato pubblicato nella Gazzetta Ufficiale 14 marzo 2018, n. 61. \n - Si riporta il comma 686 dell'articolo 1 della legge 27 dicembre 2019, n. 160, come modificato dal presente decreto: \n \u00ab686. Per le stesse finalit\u00e0 di cui al comma 682 e per quelle di cui all'articolo 1, comma 5-bis, del decreto legislativo 5 agosto 2015, n. 127, la Guardia di finanza utilizza i dati contenuti nell'Archivio dei rapporti finanziari con le medesime modalit\u00e0 disciplinate dai commi da 681 a 685, avvalendosi delle tecnologie, delle elaborazioni e delle interconnessioni con le altre banche dati di cui dispone, con il ricorso altres\u00ec a nuove tecnologie e tecniche di analisi, ferma restando l'applicazione delle disposizioni contenute nel decreto del Presidente della Repubblica 15 gennaio 2018, n. 15 e nel decreto legislativo 18 maggio 2018, n. 51.\u00bb. \n - Il testo dell'articolo 83, comma 15 del decreto-legge 25 giugno 2008, n. 112 (Disposizioni urgenti per lo sviluppo economico, la semplificazione, la competitivit\u00e0, la stabilizzazione della finanza pubblica e la perequazione tributaria), pubblicato nella Gazz. Uff. 25 giugno 2008, n. 147, convertito, con modificazioni, dalla legge 6 agosto 2008, n. 133, \u00e8 il seguente: \n \u00ab15. Al fine di garantire la continuit\u00e0 delle funzioni di controllo e monitoraggio dei dati fiscali e finanziari, i diritti dell'azionista della societ\u00e0 di gestione del sistema informativo dell'amministrazione finanziaria ai sensi dell'articolo 22, comma 4, della legge 30 dicembre 1991, n. 413, sono esercitati dal Ministero dell'economia e delle finanze ai sensi dell'articolo 6, comma 7, del regolamento di cui al decreto del Presidente della Repubblica 30 gennaio 2008, n. 43, che provvede agli atti conseguenti in base alla legislazione vigente. Sono abrogate tutte le disposizioni incompatibili con il presente comma. Il consiglio di amministrazione, composto di cinque componenti, \u00e8 conseguentemente rinnovato entro il 30 giugno 2008 senza applicazione dell'articolo 2383, terzo comma, del codice civile.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-21&atto.codiceRedazionale=24G00026&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:44:40.905047"}
{"text": "\n\n\nArt. 3\nIntroduzione di specifiche forme di cooperazione tra le amministrazioni nazionali ed estere e riordino delle forme di cooperazione esistenti\n\n\n1. Al decreto del Presidente della Repubblica 29 settembre 1973, n. 600, gli articoli 31-bis e 31-bis.1 sono sostituiti dai seguenti: \n \u00abArt. 31-bis (Scambio di informazioni su richiesta). - 1.\nL'Amministrazione finanziaria provvede allo scambio, con le altre autorit\u00e0 competenti degli Stati membri dell'Unione europea e delle giurisdizioni terze con le quali \u00e8 in vigore un trattato che prevede lo scambio di informazioni, delle informazioni necessarie per assicurare il corretto accertamento delle imposte di qualsiasi tipo riscosse da o per conto dell'Amministrazione finanziaria e delle ripartizioni territoriali, comprese le autorit\u00e0 locali. \n 2. L'Amministrazione finanziaria provvede alla raccolta delle informazioni da trasmettere alle predette autorit\u00e0 con le modalit\u00e0 ed entro i limiti previsti per l'accertamento delle imposte sul reddito. \n 3. In sede di assistenza e cooperazione nello scambio di informazioni l'Amministrazione finanziaria opera nel rispetto dei termini indicati dalla normativa dell'Unione europea e dai trattati bilaterali o multilaterali applicabili. \n 4. Le informazioni non sono trasmesse quando possono rivelare un segreto commerciale, industriale o professionale, un processo commerciale o un'informazione la cui divulgazione contrasti con l'ordine pubblico. La trasmissione delle informazioni pu\u00f2 essere, inoltre, rifiutata quando l'autorit\u00e0 competente dello Stato membro richiedente, per motivi di fatto o di diritto, non \u00e8 in grado di fornire lo stesso tipo di informazioni. \n 5. Le informazioni sono trattate e tenute segrete con i limiti e le modalit\u00e0 previsti dal capo IV, condizioni che disciplinano la cooperazione amministrativa, e VI, relazioni con i Paesi terzi, della direttiva 2011/16/UE. \n 6. Non \u00e8 considerata violazione del segreto d'ufficio la comunicazione da parte dell'Amministrazione finanziaria alle autorit\u00e0 competenti degli altri Stati membri delle informazioni atte a permettere il corretto accertamento delle imposte sul reddito e sul patrimonio, nonch\u00e9 dell'imposta sul valore aggiunto e delle altre imposte indirette. \n 7. Le disposizioni del presente articolo si applicano, in quanto compatibili, alle altre forme di scambio di cooperazione amministrativa diverse dallo scambio di informazioni su richiesta. \n Art. 31-bis.1 (Strumenti di cooperazione amministrativa avanzata). - 1. L'Amministrazione finanziaria, in attuazione del principio di economicit\u00e0 dell'azione amministrativa, si avvale di strumenti di cooperazione amministrativa avanzata con le amministrazioni estere che effettuano attivit\u00e0 di controllo sul corretto adempimento degli obblighi in materia tributaria, anche al fine di minimizzare gli impatti nei confronti dei contribuenti e delle loro attivit\u00e0 economiche. \n 2. Nei rapporti con le amministrazioni finanziarie degli altri Paesi membri della Unione europea, agli strumenti di cooperazione amministrativa avanzata si applicano in ogni caso le disposizioni di cui al capo III della direttiva 2011/16/UE del Consiglio, del 15 febbraio 2011, in materia di altre forme di cooperazione amministrativa. \n 3. Nei rapporti con le amministrazioni finanziarie delle giurisdizioni terze, gli strumenti di cooperazione amministrativa avanzata sono attivabili nei limiti di quanto previsto dagli accordi bilaterali o multilaterali applicabili. \n Art. 31-bis.2 (Presenza negli uffici amministrativi e partecipazione alle indagini amministrative nel territorio dello Stato di funzionari di altri Stati membri o giurisdizioni terze (PAOE)). - 1. L'Amministrazione finanziaria pu\u00f2 autorizzare la presenza nel territorio dello Stato di funzionari delle amministrazioni fiscali degli altri Stati membri o delle giurisdizioni terze con le quali sia in vigore un trattato bilaterale o multilaterale che lo consenta. \n 2. La presenza negli uffici amministrativi e la partecipazione alle indagini amministrative, anche attraverso l'uso di mezzi di comunicazione elettronici, di funzionari delle amministrazioni fiscali degli altri stati membri dell'Unione europea, \u00e8 disciplinata dall'articolo 11 della direttiva 2011/16/UE del Consiglio, del 15 febbraio 2011, ovvero dalle specifiche intese concluse con le Autorit\u00e0 competenti delle giurisdizioni terze interessate. \n 3. Alla presenza dei funzionari dell'Amministrazione finanziaria, che esercitano il coordinamento delle indagini amministrative, i funzionari esteri possono chiedere dati ed informazioni ai soggetti sottoposti al controllo ed esaminare la documentazione dagli stessi presentata, a condizione di reciprocit\u00e0 e previo accordo tra l'autorit\u00e0 richiedente e l'autorit\u00e0 interpellata. \n 4. I funzionari dell'Amministrazione finanziaria utilizzano direttamente le informazioni scambiate durante le indagini svolte all'estero. \n Art. 31-bis.3 (Controlli simultanei). - 1. Quando la situazione di uno o pi\u00f9 soggetti di imposta presenta un interesse comune o complementare con altri Stati membri, l'Amministrazione finanziaria pu\u00f2 decidere di procedere a controlli simultanei con le Amministrazioni finanziarie degli altri Stati membri, ciascuno nel proprio territorio, allo scopo di scambiare le informazioni cos\u00ec ottenute quando tali controlli appaiano pi\u00f9 efficaci di un controllo eseguito da un solo Stato membro. \n 2. L'Amministrazione finanziaria individua, autonomamente, i soggetti d'imposta sui quali intende proporre un controllo simultaneo, informando le autorit\u00e0 competenti degli altri Stati membri interessati circa i casi suscettibili di un controllo simultaneo. A tale fine, essa indica, per quanto possibile, i motivi per cui detti casi sono stati scelti e fornisce le informazioni che l'hanno indotta a proporli, indicando il termine entro il quale i controlli devono essere effettuati. \n 3. Qualora l'autorit\u00e0 competente di un altro Stato membro proponga di partecipare a un controllo simultaneo, l'Amministrazione finanziaria comunica alla suddetta autorit\u00e0 l'adesione o il rifiuto a eseguire il controllo richiesto, entro sessanta giorni dal ricevimento della proposta, specificando, in quest'ultimo caso, i motivi che si oppongono all'effettuazione di tale controllo. \n 4. Nel caso di adesione alla proposta di controllo simultaneo avanzata dall'autorit\u00e0 competente di un altro Stato membro, l'Amministrazione finanziaria designa un rappresentante cui compete la direzione e il coordinamento del controllo. \n 5. L'Amministrazione finanziaria pu\u00f2 decidere di procedere a controlli simultanei con le Amministrazioni finanziarie delle giurisdizioni terze con le quali sia in vigore un trattato bilaterale o multilaterale che lo consenta, previa adesione delle autorit\u00e0 estere, ciascuno nel proprio territorio, allo scopo di scambiare le informazioni cos\u00ec ottenute quando tali controlli appaiano pi\u00f9 efficaci di un controllo eseguito da un solo Stato membro. Si applicano, in quanto compatibili, i commi 2, 3 e 4. \n Art. 31-bis.4 (Verifiche congiunte). - 1. Quando la situazione di uno o pi\u00f9 soggetti d'imposta presenta un interesse comune o complementare con altri Stati membri dell'Unione europea, l'Amministrazione finanziaria pu\u00f2 chiedere all'autorit\u00e0 competente di un altro Stato membro o di pi\u00f9 Stati membri di effettuare una verifica congiunta nei confronti di tali soggetti. \n 2. Quando l'autorit\u00e0 competente di un altro Stato membro o le autorit\u00e0 competenti di pi\u00f9 Stati membri propongono di partecipare a una verifica congiunta, l'Amministrazione finanziaria comunica alle suddette autorit\u00e0 il rifiuto o l'adesione alla proposta entro sessanta giorni dal ricevimento della stessa, specificando, in caso di rifiuto, i motivi che si oppongono all'effettuazione della verifica congiunta. \n 3. L'Amministrazione finanziaria svolge le verifiche congiunte in modo concordato e coordinato con le autorit\u00e0 competenti degli altri Stati membri richiedenti o interpellati, anche per quanto riguarda il regime linguistico, sulla base della legislazione e delle norme procedurali vigenti nello Stato membro nel quale si svolgono le attivit\u00e0 di verifica congiunta. I funzionari degli Stati membri che partecipano alla verifica congiunta non possono esercitare poteri di controllo pi\u00f9 ampi rispetto a quelli loro conferiti dalla legislazione dello Stato membro di appartenenza. \n 4. Quando la verifica congiunta si svolge nel territorio dello Stato, l'Amministrazione finanziaria nomina un rappresentante incaricato di dirigere e coordinare le attivit\u00e0 di verifica congiunta e adotta le misure necessarie per: \n a) consentire ai funzionari degli altri Stati membri che partecipano alle attivit\u00e0 di verifica congiunta di chiedere dati e informazioni ai soggetti interessati ed esaminare i documenti insieme ai funzionari nazionali, secondo le modalit\u00e0 procedurali stabilite dalla normativa vigente; \n b) garantire che gli elementi di prova raccolti durante le attivit\u00e0 di verifica congiunta possano essere valutati, anche in ordine alla loro ammissibilit\u00e0, alle stesse condizioni giuridiche ordinariamente applicabili agli elementi di prova raccolti durante le ordinarie attivit\u00e0 di verifica; \n c) garantire che al soggetto o ai soggetti sottoposti alla verifica congiunta, o da essa interessati, siano riconosciuti diritti e obblighi analoghi a quelli riconosciuti ai soggetti destinatari delle ordinarie attivit\u00e0 di verifica. \n 5. L'Amministrazione finanziaria nel corso della verifica congiunta individua i fatti e le circostanze pertinenti alla verifica di comune accordo con le autorit\u00e0 competenti degli altri Stati membri partecipanti, con le quali si adopera al fine di raggiungere un accordo sulla posizione fiscale del soggetto o dei soggetti sottoposti a verifica. Al termine delle operazioni \u00e8 redatta una relazione finale nella quale confluiscono i risultati della verifica congiunta e le questioni sulle quali le autorit\u00e0 competenti concordano. L'esito della verifica \u00e8 notificato mediante processo verbale ai soggetti interessati entro sessanta giorni dall'emissione della relazione congiuntamente a una copia della relazione medesima. \n 6. Ferme restando le competenze del Ministero degli affari esteri e della cooperazione internazionale, l'Amministrazione finanziaria pu\u00f2 concludere specifiche intese con le amministrazioni finanziarie delle giurisdizioni terze con le quali sia in vigore un trattato bilaterale o multilaterale che lo consenta, volti a disciplinare l'attivazione di verifiche congiunte quando la situazione di uno o pi\u00f9 soggetti d'imposta presenta un interesse comune o complementare.\nSi applicano, in quanto compatibili, i commi 3, 4 e 5.\u00bb. \n\n\n\n2. Dall'attuazione del presente articolo non devono derivare nuovi o maggiori oneri per la finanza pubblica e l'Amministrazione competente provvede all'espletamento delle attivit\u00e0 ivi previste con le risorse umane, strumentali e finanziarie previste a legislazione vigente. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-21&atto.codiceRedazionale=24G00026&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:44:45.003776"}
{"text": "\n\n\nArt. 4\n Prevenzione e contrasto dei fenomeni evasivi e fraudolenti \n in ambito IVA\n\n\n\n\n1. Al decreto del Presidente della Repubblica 26 ottobre 1972, n. 633, sono apportate le seguenti modificazioni: \n\na) all'articolo 17, terzo comma, sono aggiunti, in fine, i seguenti periodi: \u00abIl rappresentante fiscale deve essere in possesso dei requisiti soggettivi di cui all'articolo 8, comma 1, lettere a), b), c) e d), del decreto del Ministro delle finanze 31 maggio 1999, n. 164. In caso di nomina di una persona giuridica, i requisiti di cui sopra devono essere posseduti dal legale rappresentante dell'ente incaricato nominato ai sensi del presente comma. Con decreto del Ministro dell'economia e delle finanze sono individuati i criteri al ricorrere dei quali il rappresentante fiscale pu\u00f2 assumere tale ruolo solo previo rilascio di idonea garanzia, graduata anche in relazione al numero di soggetti rappresentati.\u00bb; \n\nb) all'articolo 35, dopo il comma 7-ter \u00e8 inserito il seguente: \n \u00ab7-quater. In deroga al primo periodo del comma 7-bis, per i soggetti non residenti in uno Stato membro dell'Unione europea o in uno degli Stati aderenti allo Spazio economico europeo che adempiono gli obblighi derivanti dall'applicazione delle norme in materia di imposta sul valore aggiunto tramite un rappresentante fiscale, nominato ai sensi dell'articolo 17, terzo comma, del decreto del Presidente della Repubblica 26 ottobre 1972, n. 633, l'inclusione nella banca dati dei soggetti passivi che effettuano operazioni intracomunitarie avviene previo rilascio di un'idonea garanzia. Con decreto del Ministro dell'economia e delle finanze sono individuati i criteri e le modalit\u00e0 di rilascio della garanzia di cui al primo periodo. Il rappresentante fiscale che trasmette all'Agenzia delle entrate la dichiarazione di inizio o variazione attivit\u00e0, in cui risulti l'esercizio dell'opzione per l'inclusione del numero di partita IVA nella banca dati dei soggetti passivi che effettuano operazioni prevista dall'articolo 17 del regolamento (UE) n. 904/2010 del Consiglio, del 7 ottobre 2010, di cui al comma 2, lettera e-bis) del presente articolo, ha l'obbligo di verificare la completezza del corredo documentale e informativo prodotto dal contribuente e la relativa corrispondenza alle notizie in suo possesso. Con decreto del Ministro dell'economia e delle finanze sono individuati termini e modalit\u00e0 di intervento per la verifica degli adempimenti previsti dal presente comma, da attuarsi anche sulla base di specifici accordi operativi stipulati tra Agenzia delle entrate e Guardia di finanza.\u00bb. \n\n\n\n\n2. All'articolo 11 del decreto legislativo 18 dicembre 1997, n. 471, dopo il comma 7-quater, \u00e8 aggiunto il seguente: \n \u00ab7-quinquies. Nei confronti del rappresentante fiscale, nominato ai sensi dell'articolo 17, terzo comma, del decreto del Presidente della Repubblica 26 ottobre 1972, n. 633, che non adempie agli obblighi di cui all'articolo 35, comma 7-quater, terzo periodo, del decreto del Presidente della Repubblica 26 ottobre 1972, n. 633, \u00e8 irrogata la sanzione amministrativa da euro 3.000 a euro 50.000; non si applica l'articolo 12 del decreto legislativo 18 dicembre 1997, n. 472.\u00bb. \n\n\n\n Note all'art. 4: \n - Si riporta il testo degli artt. 17 e 35 del decreto del Presidente della Repubblica 26 ottobre 1972, n. 633, come modificato dal presente decreto: \n \u00abArt. 17 (Debitore d'imposta). - L'imposta \u00e8 dovuta dai soggetti che effettuano le cessioni di beni e le prestazioni di servizi imponibili, i quali devono versarla all'Erario, cumulativamente per tutte le operazioni effettuate e al netto della detrazione prevista nell'art. 19, nei modi e nei termini stabiliti nel titolo secondo. \n Gli obblighi relativi alle cessioni di beni e alle prestazioni di servizi effettuate nel territorio dello Stato da soggetti non residenti nei confronti di soggetti passivi stabiliti nel territorio dello Stato, compresi i soggetti indicati all'articolo 7-ter, comma 2, lettere b) e c), sono adempiuti dai cessionari o committenti. Tuttavia, nel caso di cessioni di beni o di prestazioni di servizi effettuate da un soggetto passivo stabilito in un altro Stato membro dell'Unione europea, il cessionario o committente adempie gli obblighi di fatturazione di registrazione secondo le disposizioni degli articoli 46 e 47 del decreto-legge 30 agosto 1993, n. 331, convertito, con modificazioni, dalla legge 29 ottobre 1993, n. 427. \n Nel caso in cui gli obblighi o i diritti derivanti dall'applicazione delle norme in materia di imposta sul valore aggiunto sono previsti a carico ovvero a favore di soggetti non residenti e senza stabile organizzazione nel territorio dello Stato, i medesimi sono adempiuti od esercitati, nei modi ordinari, dagli stessi soggetti direttamente, se identificati ai sensi dell'articolo 35-ter, ovvero tramite un loro rappresentante residente nel territorio dello Stato nominato nelle forme previste dall'articolo 1, comma 4, del decreto del Presidente della Repubblica 10 novembre 1997, n. 441. Il rappresentante fiscale risponde in solido con il rappresentato relativamente agli obblighi derivanti dall'applicazione delle norme in materia di imposta sul valore aggiunto. La nomina del rappresentante fiscale \u00e8 comunicata all'altro contraente anteriormente all'effettuazione dell'operazione.\n Se gli obblighi derivano dall'effettuazione solo di operazioni non imponibili di trasporto ed accessorie ai trasporti, gli adempimenti sono limitati all'esecuzione degli obblighi relativi alla fatturazione di cui all'articolo 21. Il rappresentante fiscale deve essere in possesso dei requisiti soggettivi di cui all'articolo 8, comma 1, lettere a), b), c) e d), del decreto del Ministro delle finanze 31 maggio 1999, n. 164. In caso di nomina di una persona giuridica, i requisiti di cui sopra devono essere posseduti dal legale rappresentante dell'ente incaricato nominato ai sensi del presente comma. Con decreto del Ministro dell'economia e delle finanze sono individuati i criteri al ricorrere dei quali il rappresentante fiscale pu\u00f2 assumere tale ruolo solo previo rilascio di idonea garanzia, graduata anche in relazione al numero di soggetti rappresentati. \n Le disposizioni del secondo e del terzo comma non si applicano per le operazioni effettuate da o nei confronti di soggetti non residenti, qualora le stesse siano rese o ricevute per il tramite di stabili organizzazioni nel territorio dello Stato. \n In deroga al primo comma, per le cessioni imponibili di oro da investimento di cui all'articolo 10, numero 11), nonch\u00e9 per le cessioni di materiale d'oro e per quelle di prodotti semilavorati di purezza pari o superiore a 325 millesimi, al pagamento dell'imposta \u00e8 tenuto il cessionario, se soggetto passivo d'imposta nel territorio dello Stato. La fattura, emessa dal cedente senza addebito d'imposta, con l'osservanza delle disposizioni di cui agli articoli 21 e seguenti e con l'annotazione \u00abinversione contabile\u00bb e l'eventuale indicazione della norma di cui al presente comma, deve essere integrata dal cessionario con l'indicazione dell'aliquota e della relativa imposta e deve essere annotata nel registro di cui agli articoli 23 o 24 entro il mese di ricevimento ovvero anche successivamente, ma comunque entro quindici giorni dal ricevimento e con riferimento al relativo mese; lo stesso documento, ai fini della detrazione, \u00e8 annotato anche nel registro di cui all'articolo 25. \n Le disposizioni di cui al quinto comma si applicano anche: \n a) alle prestazioni di servizi diversi da quelli di cui alla lettera a-ter), compresa la prestazione di manodopera, rese nel settore edile da soggetti subappaltatori nei confronti delle imprese che svolgono l'attivit\u00e0 di costruzione o ristrutturazione di immobili ovvero nei confronti dell'appaltatore principale o di un altro subappaltatore. La disposizione non si applica alle prestazioni di servizi diversi da quelli di cui alla lettera a-ter) rese nei confronti di un contraente generale a cui venga affidata dal committente la totalit\u00e0 dei lavori; \n a-bis) alle cessioni di fabbricati o di porzioni di fabbricato di cui ai numeri 8-bis) e 8-ter) del primo comma dell'articolo 10 per le quali nel relativo atto il cedente abbia espressamente manifestato l'opzione per l'imposizione; \n a-ter) alle prestazioni di servizi di pulizia, di demolizione, di installazione di impianti e di completamento relative ad edifici; \n a-quater) alle prestazioni di servizi rese dalle imprese consorziate nei confronti del consorzio di appartenenza che, ai sensi delle lettere b), c) ed e) del comma 1 dell'articolo 34 del codice di cui al decreto legislativo 12 aprile 2006, n. 163, e successive modificazioni, si \u00e8 reso aggiudicatario di una commessa nei confronti di un ente pubblico al quale il predetto consorzio \u00e8 tenuto ad emettere fattura ai sensi del comma 1 dell'articolo 17-ter del presente decreto. L'efficacia della disposizione di cui al periodo precedente \u00e8 subordinata al rilascio, da parte del Consiglio dell'Unione europea, dell'autorizzazione di una misura di deroga ai sensi dell'articolo 395 della direttiva 2006/112/CE del Consiglio, del 28 novembre 2006, e successive modificazioni; \n a-quinquies) alle prestazioni di servizi, diverse da quelle di cui alle lettere da a) ad a-quater), effettuate tramite contratti di appalto, subappalto, affidamento a soggetti consorziati o rapporti negoziali comunque denominati caratterizzati da prevalente utilizzo di manodopera presso le sedi di attivit\u00e0 del committente con l'utilizzo di beni strumentali di propriet\u00e0 di quest'ultimo o ad esso riconducibili in qualunque forma. La disposizione del precedente periodo non si applica alle operazioni effettuate nei confronti di pubbliche amministrazioni e altri enti e societ\u00e0 di cui all'articolo 11-ter e alle agenzie per il lavoro disciplinate dal capo I del titolo II del decreto legislativo 10 settembre 2003, n. 276; \n b) alle cessioni di apparecchiature terminali per il servizio pubblico radiomobile terrestre di comunicazioni soggette alla tassa sulle concessioni governative di cui all' articolo 21 della tariffa annessa al decreto del Presidente della Repubblica 26 ottobre 1972, n. 641, come sostituita, da ultimo, dal decreto del Ministro delle finanze 28 dicembre 1995, pubblicato nella Gazzetta Ufficiale n. 303 del 30 dicembre 1995; \n c) alle cessioni di console da gioco, tablet PC e laptop, nonch\u00e9 alle cessioni di dispositivi a circuito integrato, quali microprocessori e unit\u00e0 centrali di elaborazione, effettuate prima della loro installazione in prodotti destinati al consumatore finale; \n d) \n d-bis) ai trasferimenti di quote di emissioni di gas a effetto serra definite all'articolo 3 della direttiva 2003/87/CE del Parlamento europeo e del Consiglio, del 13 ottobre 2003, e successive modificazioni, trasferibili ai sensi dell'articolo 12 della medesima direttiva 2003/87/CE, e successive modificazioni; \n d-ter) ai trasferimenti di altre unit\u00e0 che possono essere utilizzate dai gestori per conformarsi alla citata direttiva 2003/87/CE e di certificati relativi al gas e all'energia elettrica; \n d-quater) alle cessioni di gas e di energia elettrica a un soggetto passivo-rivenditore ai sensi dell'articolo 7-bis, comma 3, lettera a); \n d-quinquies)\u00bb. \n \u00abArt. 35 (Disposizione regolamentare concernente le dichiarazioni di inizio, variazione e cessazione attivit\u00e0). - 1. I soggetti che intraprendono l'esercizio di un'impresa, arte o professione nel territorio dello Stato, o vi istituiscono una stabile organizzazione, devono farne dichiarazione entro trenta giorni ad uno degli uffici locali dell'Agenzia delle entrate ovvero ad un ufficio provinciale dell'imposta sul valore aggiunto della medesima Agenzia; la dichiarazione \u00e8 redatta, a pena di nullit\u00e0, su modelli conformi a quelli approvati con provvedimento del direttore dell'Agenzia delle entrate. L'ufficio attribuisce al contribuente un numero di partita I.V.A. che rester\u00e0 invariato anche nelle ipotesi di variazioni di domicilio fiscale fino al momento della cessazione dell'attivit\u00e0 e che deve essere indicato nelle dichiarazioni, nella home-page dell'eventuale sito web e in ogni altro documento ove richiesto. \n 2. Dalla dichiarazione di inizio attivit\u00e0 devono risultare: \n a) per le persone fisiche, il cognome e nome, il luogo e la data di nascita, il codice fiscale, la residenza, il domicilio fiscale e l'eventuale ditta; \n b) per i soggetti diversi dalle persone fisiche, la natura giuridica, la denominazione, ragione sociale o ditta, la sede legale, o in mancanza quella amministrativa, e il domicilio fiscale e deve essere inoltre indicato il codice fiscale per almeno una delle persone che ne hanno la rappresentanza; \n c) per i soggetti residenti all'estero, anche l'ubicazione della stabile organizzazione; \n d) il tipo e l'oggetto dell'attivit\u00e0 e il luogo o i luoghi in cui viene esercitata anche a mezzo di sedi secondarie, filiali, stabilimenti, succursali, negozi, depositi e simili, il luogo o i luoghi in cui sono tenuti e conservati i libri, i registri, le scritture e i documenti prescritti dal presente decreto e da altre disposizioni; \n e) per i soggetti che svolgono attivit\u00e0 di commercio elettronico, l'indirizzo del sito web ed i dati identificativi dell'internet service provider; \n e-bis) per i soggetti che intendono effettuare operazioni intracomunitarie di cui al Titolo II, Capo II del decreto-legge 30 agosto 1993, n. 331, convertito, con modificazioni, dalla legge 29 ottobre 1993, n. 427, la volont\u00e0 di effettuare dette operazioni; \n f) ogni altro elemento richiesto dal modello ad esclusione dei dati che l'Agenzia delle entrate \u00e8 in grado di acquisire autonomamente. \n 3. In caso di variazione di alcuno degli elementi di cui al comma 2 o di cessazione dell'attivit\u00e0, il contribuente deve entro trenta giorni farne dichiarazione ad uno degli uffici indicati dal comma 1, utilizzando modelli conformi a quelli approvati con provvedimento del direttore dell'Agenzia delle entrate. Se la variazione comporta il trasferimento del domicilio fiscale essa ha effetto dal sessantesimo giorno successivo alla data in cui si \u00e8 verificata. In caso di fusione, scissione, conferimenti di aziende o di altre trasformazioni sostanziali che comportano l'estinzione del soggetto d'imposta, la dichiarazione \u00e8 presentata unicamente dal soggetto risultante dalla trasformazione. \n 4. In caso di cessazione dell'attivit\u00e0 il termine per la presentazione della dichiarazione di cui al comma 3 decorre dalla data di ultimazione delle operazioni relative alla liquidazione dell'azienda, per le quali rimangono ferme le disposizioni relative al versamento dell'imposta, alla fatturazione, registrazione, liquidazione e dichiarazione. Nell'ultima dichiarazione annuale deve tenersi conto anche dell'imposta dovuta ai sensi del n. 5) dell'articolo 2, da determinare computando anche le operazioni indicate nel quinto comma dell'articolo 6, per le quali non si \u00e8 ancora verificata l'esigibilit\u00e0 dell'imposta. \n 5. I soggetti che intraprendono l'esercizio di un'impresa, arte o professione, se ritengono di realizzare un volume d'affari che comporti l'applicazione di disposizioni speciali ad esso connesse concernenti l'osservanza di adempimenti o di criteri speciali di determinazione dell'imposta, devono indicarlo nella dichiarazione di inizio attivit\u00e0 da presentare a norma del presente articolo e devono osservare la disciplina stabilita in relazione al volume d'affari dichiarato. \n 6. Le dichiarazioni previste dal presente articolo sono presentate in via telematica secondo le disposizioni di cui ai commi 10 e seguenti ovvero, in duplice esemplare, direttamente ad uno degli uffici di cui al comma 1. Le dichiarazioni medesime possono, in alternativa, essere inoltrate in unico esemplare a mezzo servizio postale mediante raccomandata, con l'obbligo di garantire l'identit\u00e0 del soggetto dichiarante mediante allegazione di idonea documentazione; in tal caso si considerano presentate nel giorno in cui risultano spedite. \n 7. L'ufficio rilascia o invia al contribuente certificato di attribuzione della partita IVA o dell'avvenuta variazione o cessazione dell'attivit\u00e0 e nel caso di presentazione diretta consegna la copia della dichiarazione al contribuente debitamente timbrata. \n 7-bis. L'opzione di cui al comma 2, lettera e-bis), determina l'immediata inclusione nella banca dati dei soggetti passivi che effettuano operazioni intracomunitarie, di cui all'articolo 17 del regolamento (CE) n. 904/2010, del Consiglio, del 7 ottobre 2010; fatto salvo quanto disposto dal comma 15-bis, si presume che un soggetto passivo non intende pi\u00f9 effettuare operazioni intracomunitarie qualora non abbia presentato alcun elenco riepilogativo per quattro trimestri consecutivi, successivi alla data di inclusione nella suddetta banca dati. A tal fine l'Agenzia delle entrate procede all'esclusione della partita IVA dalla banca dati di cui al periodo precedente, previo invio di apposita comunicazione al soggetto passivo. \n 7-ter. \n 7-quater. In deroga al primo periodo del comma 7-bis, per i soggetti non residenti in uno Stato membro dell'Unione europea o in uno degli Stati aderenti allo Spazio economico europeo che adempiono gli obblighi derivanti dall'applicazione delle norme in materia di imposta sul valore aggiunto tramite un rappresentante fiscale, nominato ai sensi dell'articolo 17, terzo comma, del decreto del Presidente della Repubblica 26 ottobre 1972, n. 633, l'inclusione nella banca dati dei soggetti passivi che effettuano operazioni intracomunitarie avviene previo rilascio di un'idonea garanzia. Con decreto del Ministro dell'economia e delle finanze sono individuati i criteri e le modalit\u00e0 di rilascio della garanzia di cui al primo periodo. Il rappresentante fiscale che trasmette all'Agenzia delle entrate la dichiarazione di inizio o variazione attivit\u00e0, in cui risulti l'esercizio dell'opzione per l'inclusione del numero di partita IVA nella banca dati dei soggetti passivi che effettuano operazioni prevista dall'articolo 17 del regolamento (UE) n. 904/2010 del Consiglio, del 7 ottobre 2010, di cui al comma 2, lettera e-bis) del presente articolo, ha l'obbligo di verificare la completezza del corredo documentale ed informativo prodotto dal contribuente e la relativa corrispondenza alle notizie in suo possesso. Con decreto del Ministro dell'economia e delle finanze sono individuati termini e modalit\u00e0 di intervento per la verifica degli adempimenti previsti dal presente comma, da attuarsi anche sulla base di specifici accordi operativi stipulati tra Agenzia delle entrate e Guardia di finanza. \n 8. I soggetti tenuti all'iscrizione nel registro delle imprese ovvero alla denuncia al repertorio delle notizie economiche e amministrative (REA) ai sensi, rispettivamente, degli articoli 7 e 9 del decreto del Presidente della Repubblica 7 dicembre 1995, n. 581, concernente il regolamento di attuazione dell'articolo 8, della legge 29 dicembre 1993, n. 580, in materia di istituzione del registro delle imprese, possono assolvere gli obblighi di presentazione delle dichiarazioni di cui al presente articolo presentando le dichiarazioni stesse all'ufficio del registro delle imprese, il quale trasmette i dati in via telematica all'Agenzia delle entrate e rilascia apposita certificazione dell'avvenuta operazione.\n Nel caso di inizio dell'attivit\u00e0 l'ufficio del registro delle imprese comunica al contribuente il numero di partita IVA attribuito in via telematica dall'Agenzia delle entrate. \n 9. Con provvedimento del direttore dell'Agenzia delle entrate pu\u00f2 essere stabilita la data a decorrere dalla quale le dichiarazioni di inizio, variazione e cessazione attivit\u00e0 sono presentate esclusivamente all'ufficio del registro delle imprese ovvero in via telematica secondo le disposizioni di cui ai commi successivi. \n 10. Le dichiarazioni previste dal presente articolo possono essere presentate in via telematica direttamente dai contribuenti o tramite i soggetti di cui all'articolo 3, commi 2-bis e 3, del decreto del Presidente della Repubblica n. 322 del 1998; in tal caso si considerano presentate nel giorno in cui sono trasmesse all'Agenzia delle entrate in via telematica e il procedimento di trasmissione si considera concluso nel giorno in cui \u00e8 completata la ricezione da parte dell'Agenzia delle entrate. La prova della presentazione delle dichiarazioni \u00e8 data dalla comunicazione dell'Agenzia delle entrate attestante l'avvenuto ricevimento delle dichiarazioni stesse. \n 11. I soggetti incaricati di cui all'articolo 3, commi 2-bis e 3, del decreto del Presidente della Repubblica n. 322 del 1998, restituiscono al contribuente una copia della dichiarazione attestante la data di consegna con l'impegno alla trasmissione in via telematica e rilasciano la certificazione restituita dall'Agenzia delle entrate attestante l'avvenuta operazione e contenente, in caso di inizio attivit\u00e0, il numero di partita IVA attribuito al contribuente. \n 12. In caso di presentazione delle dichiarazioni in via telematica si applicano ai fini della sottoscrizione le disposizioni di cui all'articolo 1, comma 6, del decreto del Presidente della Repubblica n. 322 del 1998. \n 13. I soggetti di cui al comma 3 dell'articolo 3 del decreto del Presidente della Repubblica n. 322 del 1998, incaricati della predisposizione delle dichiarazioni previste dal presente articolo, sono obbligati alla trasmissione in via telematica delle stesse. \n 14. Ai fini della conservazione delle dichiarazioni si applicano le disposizioni previste per la conservazione delle dichiarazioni annuali dal decreto del Presidente della Repubblica n. 322 del 1998. \n 15. Le modalit\u00e0 tecniche di trasmissione in via telematica delle dichiarazioni previste dal presente articolo ed i tempi di attivazione del servizio di trasmissione telematica sono stabiliti con provvedimento del direttore dell'Agenzia delle entrate da pubblicare nella Gazzetta Ufficiale. \n 15-bis. L'attribuzione del numero di partita IVA determina la esecuzione di riscontri automatizzati per la individuazione di elementi di rischio connessi al rilascio dello stesso nonch\u00e9 l'eventuale effettuazione di accessi nel luogo di esercizio dell'attivit\u00e0, avvalendosi dei poteri previsti dal presente decreto. Gli Uffici, avvalendosi dei poteri di cui al presente decreto, verificano che i dati forniti da soggetti per la loro identificazione ai fini dell'IVA, siano completi ed esatti.\n In caso di esito negativo, l'Ufficio emana provvedimento di cessazione della partiva IVA e provvede all'esclusione della stessa dalla banca dati dei soggetti passivi che effettuano operazioni intracomunitarie. Con Provvedimento del Direttore dell'Agenzia delle entrate sono stabiliti le modalit\u00e0 operative per l'inclusione delle partite IVA nella banca dati dei soggetti passivi che effettuano operazioni intracomunitarie, nonch\u00e9 i criteri e le modalit\u00e0 di cessazione della partita IVA e dell'esclusione della stessa dalla banca dati medesima. \n 15-bis.1. Ai fini del rafforzamento del presidio di cui al comma 15-bis, l'Agenzia delle entrate effettua specifiche analisi del rischio connesso al rilascio di nuove partite IVA, all'esito delle quali l'ufficio dell'Agenzia delle entrate invita il contribuente a comparire di persona presso il medesimo ufficio, ai sensi dell'articolo 32 del decreto del Presidente della Repubblica 29 settembre 1973, n. 600, per esibire la documentazione di cui agli articoli 14 e 19 del medesimo decreto del Presidente della Repubblica, ove obbligatoria, per consentire in ogni caso la verifica dell'effettivo esercizio dell'attivit\u00e0 di cui agli articoli 4 e 5 del presente decreto e per dimostrare, sulla base di documentazione idonea, l'assenza dei profili di rischio individuati. In caso di mancata comparizione di persona del contribuente ovvero di esito negativo dei riscontri operati sui documenti eventualmente esibiti, l'ufficio emana provvedimento di cessazione della partita IVA. \n 15-bis.2. Ferma restando la disciplina applicabile nelle ipotesi in cui la cessazione della partita IVA comporti l'esclusione della stessa dalla banca dati dei soggetti che effettuano operazioni intracomunitarie, in caso di cessazione ai sensi dei commi 15-bis e 15-bis.1, la partita IVA pu\u00f2 essere successivamente richiesta dal medesimo soggetto, come imprenditore individuale, lavoratore autonomo o rappresentante legale di societ\u00e0, associazione o ente, con o senza personalit\u00e0 giuridica, costituiti successivamente al provvedimento di cessazione della partita IVA, solo previo rilascio di polizza fideiussoria o fideiussione bancaria per la durata di tre anni dalla data del rilascio e per un importo non inferiore a 50.000 euro. In caso di eventuali violazioni fiscali commesse antecedentemente all'emanazione del provvedimento di cessazione, l'importo della fideiussione deve essere pari alle somme, se superiori a 50.000 euro, dovute a seguito di dette violazioni fiscali, semprech\u00e8 non sia intervenuto il versamento delle stesse. \n 15-ter. Con provvedimento del Direttore dell'Agenzia delle entrate sono individuate: \n a) specifiche informazioni da richiedere all'atto della dichiarazione di inizio di attivit\u00e0; \n b) tipologie di contribuenti per i quali l'attribuzione del numero di partita IVA determina la possibilit\u00e0 di effettuare gli acquisti di cui all'articolo 38 del decreto-legge 30 agosto 1993, n. 331, convertito, con modificazioni, dalla legge 29 ottobre 1993, n. 427, e successive modificazioni, a condizione che sia rilasciata polizza fideiussoria o fideiussione bancaria per la durata di tre anni dalla data del rilascio e per un importo rapportato al volume d'affari presunto e comunque non inferiore a 50.000 euro. \n 15-quater. \n 15-quinquies. L'Agenzia delle entrate procede d'ufficio alla chiusura delle partite IVA dei soggetti che, sulla base dei dati e degli elementi in suo possesso, risultano non aver esercitato nelle tre annualit\u00e0 precedenti attivit\u00e0 di impresa ovvero attivit\u00e0 artistiche o professionali. Sono fatti salvi i poteri di controllo e accertamento dell'amministrazione finanziaria. Con provvedimento del direttore dell'Agenzia delle entrate sono stabiliti i criteri e le modalit\u00e0 di applicazione del presente comma, prevedendo forme di comunicazione preventiva al contribuente.\u00bb. \n - Si riporta il testo dell'articolo 11 del decreto legislativo 18 dicembre 1997, n. 471, recante: \u00abRiforma delle sanzioni tributarie non penali in materia di imposte dirette, di imposta sul valore aggiunto e di riscossione dei tributi, a norma dell'articolo 3, comma 133, lettera q), della legge 23 dicembre 1996, n. 662\u00bb, come modificato dal presente decreto: \n \u00abArt. 11 (Altre violazioni in materia di imposte dirette e di imposta sul valore aggiunto). - 1. Sono punite con la sanzione amministrativa da euro 250 a euro 2.000 le seguenti violazioni: \n a) omissione di ogni comunicazione prescritta dalla legge tributaria anche se non richiesta dagli uffici o dalla Guardia di finanza al contribuente o a terzi nell'esercizio dei poteri di verifica ed accertamento in materia di imposte dirette e di imposta sul valore aggiunto o invio di tali comunicazioni con dati incompleti o non veritieri; \n b) mancata restituzione dei questionari inviati al contribuente o a terzi nell'esercizio dei poteri di cui alla precedente lettera a) o loro restituzione con risposte incomplete o non veritiere; \n c) inottemperanza all'invito a comparire e a qualsiasi altra richiesta fatta dagli uffici o dalla Guardia di finanza nell'esercizio dei poteri loro conferiti. \n 2. La sanzione prevista nel comma 1 si applica, salvo che il fatto non costituisca infrazione pi\u00f9 grave, per il compenso di partite effettuato in violazione alle previsioni del codice civile ovvero in caso di mancata evidenziazione nell'apposito prospetto indicato negli articoli 3 e 5 del decreto del Presidente della Repubblica 29 settembre 1973, n. 600. \n 2-bis. Per l'omissione o l'errata trasmissione dei dati delle fatture emesse e ricevute, prevista dall'articolo 21 del decreto-legge 31 maggio 2010, n. 78, convertito, con modificazioni, dalla legge 30 luglio 2010, n. 122, si applica la sanzione amministrativa di euro 2 per ciascuna fattura, comunque entro il limite massimo di euro 1.000 per ciascun trimestre. La sanzione \u00e8 ridotta alla met\u00e0, entro il limite massimo di euro 500, se la trasmissione \u00e8 effettuata entro i quindici giorni successivi alla scadenza stabilita ai sensi del periodo precedente, ovvero se, nel medesimo termine, \u00e8 effettuata la trasmissione corretta dei dati. Non si applica l'articolo 12 del decreto legislativo 18 dicembre 1997, n. 472. \n 2-ter. L'omessa, incompleta o infedele comunicazione dei dati delle liquidazioni periodiche, prevista dall'articolo 21-bis del decreto-legge 31 maggio 2010, n. 78, convertito, con modificazioni, dalla legge 30 luglio 2010, n. 122, \u00e8 punita con la sanzione amministrativa da euro 500 a euro 2.000. La sanzione \u00e8 ridotta alla met\u00e0 se la trasmissione \u00e8 effettuata entro i quindici giorni successivi alla scadenza stabilita ai sensi del periodo precedente, ovvero se, nel medesimo termine, \u00e8 effettuata la trasmissione corretta dei dati. \n 2-quater. Per l'omissione o l'errata trasmissione dei dati delle operazioni transfrontaliere di cui all'articolo 1, comma 3-bis, del decreto legislativo 5 agosto 2015, n. 127, si applica la sanzione amministrativa di euro 2 per ciascuna fattura, comunque entro il limite massimo di euro 1.000 per ciascun trimestre. La sanzione \u00e8 ridotta alla met\u00e0, entro il limite massimo di euro 500, se la trasmissione \u00e8 effettuata entro i quindici giorni successivi alla scadenza stabilita ai sensi del periodo precedente, ovvero se, nel medesimo termine, \u00e8 effettuata la trasmissione corretta dei dati. Per le operazioni effettuate a partire dal 1\u00b0 luglio 2022, si applica la sanzione amministrativa di euro 2 per ciascuna fattura, entro il limite massimo di euro 400 mensili. La sanzione \u00e8 ridotta alla met\u00e0, entro il limite massimo di euro 200 per ciascun mese, se la trasmissione \u00e8 effettuata entro i quindici giorni successivi alle scadenze stabilite dall'articolo 1, comma 3-bis, del decreto legislativo 5 agosto 2015, n. 127, ovvero se, nel medesimo termine, \u00e8 effettuata la trasmissione corretta dei dati. Non si applica l'articolo 12 del decreto legislativo 18 dicembre 1997, n. 472. \n 2-quinquies. Per l'omessa o tardiva trasmissione ovvero per la trasmissione con dati incompleti o non veritieri dei corrispettivi giornalieri di cui all'articolo 2, commi 1, 1-bis e 2, del decreto legislativo 5 agosto 2015, n. 127, se la violazione non ha inciso sulla corretta liquidazione del tributo, si applica la sanzione amministrativa di euro 100 per ciascuna trasmissione. Non si applica l'articolo 12 del decreto legislativo 18 dicembre 1997, n. 472. \n 3. \n 4. L'omessa presentazione degli elenchi di cui all'articolo 50, comma 6, del decreto-legge 30 agosto 1993, n. 331, convertito, con modificazioni, dalla legge 29 ottobre 1993, n. 427, ovvero la loro incompleta, inesatta o irregolare compilazione sono punite con la sanzione da euro 500 a euro 1.000 per ciascuno di essi, ridotta alla met\u00e0 in caso di presentazione nel termine di trenta giorni dalla richiesta inviata dagli uffici abilitati a riceverla o incaricati del loro controllo. La sanzione non si applica se i dati mancanti o inesatti vengono integrati o corretti anche a seguito di richiesta. \n 4-bis. L'omessa, incompleta o infedele comunicazione delle minusvalenze e delle differenze negative di ammontare superiore a 50.000 euro di cui all'articolo 5-quinquies del decreto-legge 30 settembre 2005, n. 203, convertito, con modificazioni, dalla legge 2 dicembre 2005, n. 248, nonch\u00e9 delle minusvalenze di ammontare complessivo superiore a cinque milioni di euro, derivanti da cessioni di partecipazioni che costituiscono immobilizzazioni finanziarie di cui all'articolo 1 del decreto-legge 24 settembre 2002, n. 209, convertito, con modificazioni, dalla legge 22 novembre 2002, n. 265, \u00e8 punita con la sanzione amministrativa del 10 per cento delle minusvalenze la cui comunicazione \u00e8 omessa, incompleta o infedele, con un minimo di 500 euro ed un massimo di 50000 euro. \n 5. L'omessa installazione degli apparecchi per l'emissione dello scontrino fiscale previsti dall'articolo 1 della legge 26 gennaio 1983, n. 18, \u00e8 punita con la sanzione amministrativa da euro 1.000 a euro 4.000. La sanzione di cui al periodo precedente si applica anche all'omessa installazione degli strumenti di cui all'articolo 2, comma 4, del decreto legislativo 5 agosto 2015, n. 127, salve le procedure alternative adottate con i provvedimenti di attuazione di cui al medesimo comma. \n 5-bis. Salvo che il fatto costituisca reato, a chiunque manomette o comunque altera gli strumenti di cui all'articolo 2, comma 4, del decreto legislativo 5 agosto 2015, n. 127, o fa uso di essi allorch\u00e9 siano stati manomessi o alterati o consente che altri ne faccia uso al fine di eludere le disposizioni di cui al comma 1 del citato articolo si applica la sanzione amministrativa pecuniaria da euro 3.000 a euro 12.000. \n 6. \n 7. In caso di violazione delle prescrizioni di cui all'articolo 53, comma 3, del decreto-legge 30 agosto 1993, n. 331, convertito, con modificazioni, dalla legge 29 ottobre 1993, n. 427, si applica la sanzione da euro 250 a euro 2.000. \n 7-bis. Quando la garanzia di cui all'articolo 38-bis del decreto del Presidente della Repubblica 26 ottobre 1972, n. 633, \u00e8 presentata dalle societ\u00e0 controllate o dall'ente o societ\u00e0 controllante, di cui all'articolo 73, terzo comma, del medesimo decreto, con un ritardo non superiore a novanta giorni dalla scadenza del termine di presentazione della dichiarazione, si applica la sanzione amministrativa da euro 1.000 a euro 4.000. \n 7-ter. Nei casi in cui il contribuente non presenti l'interpello previsto dall'articolo 11, comma 2, della legge 27 luglio 2000, n. 212, recante lo Statuto dei diritti del contribuente, si applica la sanzione prevista dall'articolo 8, comma 3-quinquies. La sanzione \u00e8 raddoppiata nelle ipotesi in cui l'amministrazione finanziaria disconosca la disapplicazione delle norme aventi ad oggetto deduzioni, detrazioni, crediti d'imposta o altre posizioni soggettive del soggetto passivo. \n 7-quater. Il contribuente destinatario del provvedimento emesso ai sensi dell'articolo 35, commi 15-bis e 15-bis.1, del decreto del Presidente della Repubblica 26 ottobre 1972, n. 633, \u00e8 soggetto alla sanzione amministrativa di euro 3.000, irrogata contestualmente al provvedimento che dispone la cessazione della partita IVA. Non si applica l'articolo 12 del decreto legislativo 18 dicembre 1997, n. 472. \n 7-quinquies. Nei confronti del rappresentante fiscale, nominato ai sensi dell'articolo 17, terzo comma, del decreto del Presidente della Repubblica 26 ottobre 1972, n. 633, che non adempie agli obblighi di cui all'articolo 35, comma 7-quater, terzo periodo, del decreto del Presidente della Repubblica 26 ottobre 1972, n. 633, \u00e8 irrogata la sanzione amministrativa da euro 3.000 a euro 50.000; non si applica l'articolo 12 del decreto legislativo 18 dicembre 1997, n. 472.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-21&atto.codiceRedazionale=24G00026&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:44:49.107682"}
{"text": "\n\n\nArt. 5\n Revisione dei termini di prescrizione e decadenza \n dell'azione dello Stato dell'imposta sui premi di assicurazione\n\n\n\n\n1. Alla legge 29 ottobre 1961, n. 1216, sono apportate le seguenti modificazioni: \n\na) all'articolo 9, dopo il comma 2, \u00e8 aggiunto il seguente: \n \u00ab2-bis. Sono considerate valide le denunce presentate entro novanta giorni dalla scadenza del termine, salva restando l'applicazione delle sanzioni amministrative per il ritardo. Le denunce presentate con ritardo superiore a novanta giorni si considerano omesse, ma costituiscono, comunque, titolo per la riscossione delle imposte dovute in base agli imponibili in esse indicate.\u00bb; \n\nb) l'articolo 29 \u00e8 sostituito dal seguente: \n \u00abArt. 29 (Prescrizione e decadenza dell'azione dello Stato). - 1. In caso di infedele denunzia, l'azione dello Stato per il conseguimento delle imposte, degli interessi e delle sanzioni previste dalla presente legge decade decorso il 31 dicembre del quinto anno successivo a quello in cui \u00e8 stata presentata la denuncia infedele. \n 2. In caso di omessa denunzia, l'azione dello Stato per il conseguimento delle imposte, degli interessi e delle sanzioni previste dalla presente legge decade decorso il 31 dicembre del settimo anno successivo a quello in cui la denuncia avrebbe dovuto essere presentata. \n 3. A decorrere dalle dichiarazioni presentate relativamente al periodo di imposta 2024, l'azione dello Stato per il conseguimento delle imposte liquidate ma non versate e dei relativi interessi e sanzioni decade decorso il 31 dicembre del terzo anno successivo a quello di presentazione della denuncia. \n 4. Col decorso di tre anni, computabili dal giorno della avvenuta liquidazione definitiva dell'imposta, si prescrive l'azione dello Stato per la domanda di supplemento di imposta.\u00bb. \n\n\n\n\n2. La disposizione di cui al comma 1, lettera a) si applica alle dichiarazioni presentate a decorrere dal periodo di imposta successivo a quello in corso alla data di pubblicazione del presente decreto sulla Gazzetta ufficiale della Repubblica italiana. Se non stabilito diversamente, le disposizioni di cui al comma 1, lettera b), si applicano agli avvisi relativi al periodo di imposta successivo a quello in corso alla data di pubblicazione del presente decreto sulla Gazzetta ufficiale della Repubblica italiana. \n\n\n\n Note all'art. 5: \n - Si riporta il testo dell'articolo 9 della legge 29 ottobre 1961, n. 1216, recante: \u00abNuove disposizioni tributarie in materia di assicurazioni private e di contratti vitalizi\u00bb, come modificato dal presente decreto: \n \u00abArt. 9 (Denuncia e versamenti). - 1. Gli assicuratori debbono versare all'ufficio del registro entro il mese solare successivo l'imposta dovuta sui premi ed accessori incassati in ciascun mese solare, nonch\u00e9 eventuali conguagli dell'imposta dovuta sui premi ed accessori incassati nel secondo mese precedente. Per i premi ed accessori incassati nel mese di novembre, nonch\u00e9 per gli eventuali conguagli relativi al mese di ottobre, l'imposta deve essere versata entro il 20 dicembre successivo. I versamenti cos\u00ec effettuati vengono scomputati nella liquidazione definitiva di cui al comma 4. \n 1-bis. Entro il 16 novembre di ogni anno, gli assicuratori versano, altres\u00ec, a titolo di acconto una somma pari al 12,5 per cento dell'imposta dovuta per l'anno precedente, al netto di quella relativa alle assicurazioni contro la responsabilit\u00e0 civile derivante dalla circolazione dei veicoli a motore; per esigenze di liquidit\u00e0 l'acconto pu\u00f2 essere scomputato, a partire dal successivo mese di febbraio, dai versamenti previsti dal comma 1. \n 2. Entro il 31 maggio di ciascun anno gli assicuratori debbono presentare all'ufficio del registro nella cui circoscrizione hanno la sede o la rappresentanza presso la quale tengono il registro di cui agli articoli da 5 a 8, la denuncia dell'ammontare complessivo dei premi ed accessori incassati nell'esercizio annuale scaduto, su cui \u00e8 dovuta l'imposta, distinti per categorie di assicurazioni, secondo le risultanze del registro medesimo. \n 2-bis. Sono considerate valide le denunce presentate entro novanta giorni dalla scadenza del termine, salva restando l'applicazione delle sanzioni amministrative per il ritardo. Le denunce presentate con ritardo superiore a novanta giorni si considerano omesse, ma costituiscono, comunque, titolo per la riscossione delle imposte dovute in base agli imponibili in esse indicate. \n 3. La denuncia di cui al comma 2 deve essere redatta in conformit\u00e0 al modello stabilito con decreto del Ministro delle finanze, di concerto con quello dell'industria, del commercio e dell'artigianato. \n 4. Sulla base della denuncia l'ufficio del registro procede entro il 15 giugno alla liquidazione definitiva dell'imposta dovuta per l'anno precedente. L'ammontare del residuo debito o dell'eccedenza di imposta, eventualmente risultante dalla predetta liquidazione definitiva, deve essere computato nel primo versamento mensile successivo a quello della comunicazione della liquidazione da parte dell'ufficio del registro. \n 5. L'importo da pagare \u00e8 arrotondato alle mille lire superiori se le ultime tre cifre superano le cinquecento lire e a quelle inferiori nel caso contrario.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-21&atto.codiceRedazionale=24G00026&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:44:53.203706"}
{"text": "\n\n\nArt. 6\n Finalit\u00e0\n\n\n1. Al fine di razionalizzare gli obblighi dichiarativi e di favorire l'adempimento spontaneo, i contribuenti di minori dimensioni, titolari di reddito di impresa e di lavoro autonomo derivante dall'esercizio di arti e professioni che svolgono attivit\u00e0 nel territorio dello Stato, possono accedere a un concordato preventivo biennale alle condizioni e secondo le modalit\u00e0 previste dal presente titolo. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-21&atto.codiceRedazionale=24G00026&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:44:57.300575"}
{"text": "\n\n\nArt. 7\n Ambito di applicazione\n\n\n1. Per l'applicazione del concordato preventivo biennale, l'Agenzia delle entrate formula una proposta per la definizione biennale del reddito derivante dall'esercizio d'impresa o dall'esercizio di arti e professioni e del valore della produzione netta, rilevanti, rispettivamente, ai fini delle imposte sui redditi e dell'imposta regionale sulle attivit\u00e0 produttive. \n\n\n\n2. Nei confronti dei contribuenti esercenti attivit\u00e0 d'impresa, arti o professioni che aderiscono al regime forfetario di cui all'articolo 1, commi da 54 a 89, della legge 23 dicembre 2014, n. 190, per il solo periodo di imposta 2024, l'applicazione del concordato preventivo \u00e8 limitata, in via sperimentale, a una sola annualit\u00e0. \n\n\n\n Note all'art. 7: \n - Si riportano i commi da 54 a 89 dell'articolo 1 della legge 23 dicembre 2014, n. 190 recante: \u00abDisposizioni per la formazione del bilancio annuale e pluriennale dello Stato (legge di stabilit\u00e0 2015)\u00bb: \n \u00ab54. I contribuenti persone fisiche esercenti attivit\u00e0 d'impresa, arti o professioni applicano il regime forfetario di cui al presente comma e ai commi da 55 a 89 del presente articolo se, al contempo, nell'anno precedente: \n a) hanno conseguito ricavi ovvero hanno percepito compensi, ragguagliati ad anno, non superiori a euro 85.000; \n b) hanno sostenuto spese per un ammontare complessivamente non superiore ad euro 20.000 lordi per lavoro accessorio di cui all'articolo 70 del decreto legislativo 10 settembre 2003, n. 276, per lavoratori dipendenti e per collaboratori di cui all'articolo 50, comma 1, lettere c) e c-bis), del testo unico delle imposte sui redditi, di cui al decreto del Presidente della Repubblica 22 dicembre 1986, n. 917, anche assunti secondo la modalit\u00e0 riconducibile a un progetto ai sensi degli articoli 61 e seguenti del citato decreto legislativo n. 276 del 2003, comprese le somme erogate sotto forma di utili da partecipazione agli associati di cui all'articolo 53, comma 2, lettera c), e le spese per prestazioni di lavoro di cui all'articolo 60 del citato testo unico di cui al decreto del Presidente della Repubblica n. 917 del 1986. \n 55. Ai fini della verifica della sussistenza del requisito per l'accesso al regime forfetario di cui al comma 54, lettera a): \n a) non rilevano gli ulteriori componenti positivi indicati nelle dichiarazioni fiscali ai sensi del comma 9 dell'articolo 9-bis del decreto-legge 24 aprile 2017, n. 50, convertito, con modificazioni, dalla legge 21 giugno 2017, n. 96; \n b) nel caso di esercizio contemporaneo di attivit\u00e0 contraddistinte da differenti codici ATECO, si assume la somma dei ricavi e dei compensi relativi alle diverse attivit\u00e0 esercitate. \n 56. Le persone fisiche che intraprendono l'esercizio di imprese, arti o professioni possono avvalersi del regime forfetario comunicando, nella dichiarazione di inizio di attivit\u00e0 di cui all'articolo 35 del decreto del Presidente della Repubblica 26 ottobre 1972, n. 633, e successive modificazioni, di presumere la sussistenza dei requisiti di cui al comma 54 del presente articolo. \n 57. Non possono avvalersi del regime forfetario: \n a) le persone fisiche che si avvalgono di regimi speciali ai fini dell'imposta sul valore aggiunto o di regimi forfetari di determinazione del reddito; \n b) i soggetti non residenti, ad eccezione di quelli che sono residenti in uno degli Stati membri dell'Unione europea o in uno Stato aderente all'Accordo sullo Spazio economico europeo che assicuri un adeguato scambio di informazioni e che producono nel territorio dello Stato italiano redditi che costituiscono almeno il 75 per cento del reddito complessivamente prodotto; \n c) i soggetti che in via esclusiva o prevalente effettuano cessioni di fabbricati o porzioni di fabbricato, di terreni edificabili di cui all'articolo 10, primo comma, numero 8), del decreto del Presidente della Repubblica 26 ottobre 1972, n. 633, e successive modificazioni, o di mezzi di trasporto nuovi di cui all'articolo 53, comma 1, del decreto-legge 30 agosto 1993, n. 331, convertito, con modificazioni, dalla legge 29 ottobre 1993, n. 427; \n d) gli esercenti attivit\u00e0 d'impresa, arti o professioni che partecipano, contemporaneamente all'esercizio dell'attivit\u00e0, a societ\u00e0 di persone, ad associazioni o a imprese familiari di cui all'articolo 5 del testo unico di cui al decreto del Presidente della Repubblica 22 dicembre 1986, n. 917, ovvero che controllano direttamente o indirettamente societ\u00e0 a responsabilit\u00e0 limitata o associazioni in partecipazione, le quali esercitano attivit\u00e0 economiche direttamente o indirettamente riconducibili a quelle svolte dagli esercenti attivit\u00e0 d'impresa, arti o professioni; \n d-bis) le persone fisiche la cui attivit\u00e0 sia esercitata prevalentemente nei confronti di datori di lavoro con i quali sono in corso rapporti di lavoro o erano intercorsi rapporti di lavoro nei due precedenti periodi d'imposta, ovvero nei confronti di soggetti direttamente o indirettamente riconducibili ai suddetti datori di lavoro, ad esclusione dei soggetti che iniziano una nuova attivit\u00e0 dopo aver svolto il periodo di pratica obbligatoria ai fini dell'esercizio di arti o professioni; \n d-ter) i soggetti che nell'anno precedente hanno percepito redditi di lavoro dipendente e redditi assimilati a quelli di lavoro dipendente, di cui rispettivamente agli articoli 49 e 50 del testo unico delle imposte sui redditi, di cui al decreto del Presidente della Repubblica 22 dicembre 1986, n. 917, eccedenti l'importo di 30.000 euro; la verifica di tale soglia \u00e8 irrilevante se il rapporto di lavoro \u00e8 cessato. \n 58. Ai fini dell'imposta sul valore aggiunto, i contribuenti di cui al comma 54: a) non esercitano la rivalsa dell'imposta di cui all'articolo 18 del decreto del Presidente della Repubblica 26 ottobre 1972, n. 633, e successive modificazioni, per le operazioni nazionali; b) applicano alle cessioni di beni intracomunitarie l'articolo 41, comma 2-bis, del decreto-legge 30 agosto 1993, n. 331, convertito, con modificazioni, dalla legge 29 ottobre 1993, n. 427, e successive modificazioni; c) applicano agli acquisti di beni intracomunitari l'articolo 38, comma 5, lettera c), del decreto-legge 30 agosto 1993, n. 331, convertito, con modificazioni, dalla legge 29 ottobre 1993, n. 427, e successive modificazioni; d) applicano alle prestazioni di servizi ricevute da soggetti non residenti o rese ai medesimi gli articoli 7-ter e seguenti del decreto del Presidente della Repubblica 26 ottobre 1972, n. 633, e successive modificazioni; e) applicano alle importazioni, alle esportazioni e alle operazioni ad esse assimilate le disposizioni di cui al decreto del Presidente della Repubblica 26 ottobre 1972, n. 633, e successive modificazioni, ferma restando l'impossibilit\u00e0 di avvalersi della facolt\u00e0 di acquistare senza applicazione dell'imposta ai sensi dell'articolo 8, primo comma, lettera c), e secondo comma, del medesimo decreto del Presidente della Repubblica n. 633 del 1972, e successive modificazioni. Per le operazioni di cui al presente comma i contribuenti di cui al comma 54 non hanno diritto alla detrazione dell'imposta sul valore aggiunto assolta, dovuta o addebitata sugli acquisti ai sensi degli articoli 19 e seguenti del decreto del Presidente della Repubblica 26 ottobre 1972, n. 633, e successive modificazioni. \n 59. Salvo quanto disposto dal comma 60, i contribuenti che applicano il regime forfetario sono esonerati dal versamento dell'imposta sul valore aggiunto e da tutti gli altri obblighi previsti dal decreto del Presidente della Repubblica 26 ottobre 1972, n. 633, ad eccezione degli obblighi di numerazione e di conservazione delle fatture di acquisto e delle bollette doganali, di certificazione dei corrispettivi e di conservazione dei relativi documenti. Resta fermo l'esonero dall'obbligo di certificazione di cui all'articolo 2 del regolamento di cui al decreto del Presidente della Repubblica 21 dicembre 1996, n. 696, e successive modificazioni. \n 60. I contribuenti che applicano il regime forfetario, per le operazioni per le quali risultano debitori dell'imposta, emettono la fattura o la integrano con l'indicazione dell'aliquota e della relativa imposta e versano l'imposta entro il giorno 16 del mese successivo a quello di effettuazione delle operazioni. \n 61. Il passaggio dalle regole ordinarie di applicazione dell'imposta sul valore aggiunto al regime forfetario comporta la rettifica della detrazione di cui all'articolo 19-bis.2 del decreto del Presidente della Repubblica 26 ottobre 1972, n. 633, da operarsi nella dichiarazione dell'ultimo anno di applicazione delle regole ordinarie. In caso di passaggio, anche per opzione, dal regime forfetario alle regole ordinarie \u00e8 operata un'analoga rettifica della detrazione nella dichiarazione del primo anno di applicazione delle regole ordinarie. \n 62. Nell'ultima liquidazione relativa all'anno in cui \u00e8 applicata l'imposta sul valore aggiunto \u00e8 computata anche l'imposta relativa alle operazioni, per le quali non si \u00e8 ancora verificata l'esigibilit\u00e0, di cui all'articolo 6, quinto comma, del decreto del Presidente della Repubblica 26 ottobre 1972, n. 633, e successive modificazioni, e all'articolo 32-bis del decreto-legge 22 giugno 2012, n. 83, convertito, con modificazioni, dalla legge 7 agosto 2012, n. 134. Nella stessa liquidazione pu\u00f2 essere esercitato, ai sensi degli articoli 19 e seguenti del citato decreto del Presidente della Repubblica n. 633 del 1972, e successive modificazioni, il diritto alla detrazione dell'imposta relativa alle operazioni di acquisto effettuate in vigenza dell'opzione di cui all'articolo 32-bis del citato decreto-legge n. 83 del 2012, convertito, con modificazioni, dalla legge n. 134 del 2012 e i cui corrispettivi non sono stati ancora pagati. \n 63. L'eccedenza detraibile emergente dalla dichiarazione presentata dai contribuenti che applicano il regime forfetario, relativa all'ultimo anno in cui l'imposta sul valore aggiunto \u00e8 applicata nei modi ordinari, pu\u00f2 essere chiesta a rimborso ovvero pu\u00f2 essere utilizzata in compensazione ai sensi dell'articolo 17 del decreto legislativo 9 luglio 1997, n. 241, e successive modificazioni. \n 64. I soggetti di cui al comma 54 determinano il reddito imponibile applicando all'ammontare dei ricavi o dei compensi percepiti il coefficiente di redditivit\u00e0 nella misura indicata nell'allegato n. 4 annesso alla presente legge, diversificata a seconda del codice ATECO che contraddistingue l'attivit\u00e0 esercitata. Sul reddito imponibile si applica un'imposta sostitutiva dell'imposta sui redditi, delle addizionali regionali e comunali e dell'imposta regionale sulle attivit\u00e0 produttive di cui al decreto legislativo 15 dicembre 1997, n. 446, pari al 15 per cento. Nel caso di imprese familiari di cui all'articolo 5, comma 4, del testo unico di cui al decreto del Presidente della Repubblica 22 dicembre 1986, n. 917, l'imposta sostitutiva, calcolata sul reddito al lordo delle quote assegnate al coniuge e ai collaboratori familiari, \u00e8 dovuta dall'imprenditore. I contributi previdenziali versati in ottemperanza a disposizioni di legge, compresi quelli corrisposti per conto dei collaboratori dell'impresa familiare fiscalmente a carico, ai sensi dell'articolo 12 del citato testo unico di cui al decreto del Presidente della Repubblica n. 917 del 1986, e successive modificazioni, ovvero, se non fiscalmente a carico, qualora il titolare non abbia esercitato il diritto di rivalsa sui collaboratori stessi, si deducono dal reddito determinato ai sensi del presente comma; l'eventuale eccedenza \u00e8 deducibile dal reddito complessivo ai sensi dell'articolo 10 del citato testo unico di cui al decreto del Presidente della Repubblica n. 917 del 1986, e successive modificazioni. Si applicano le disposizioni in materia di versamento dell'imposta sui redditi delle persone fisiche. \n 65. Al fine di favorire l'avvio di nuove attivit\u00e0, per il periodo d'imposta in cui l'attivit\u00e0 \u00e8 iniziata e per i quattro successivi, l'aliquota di cui al comma 64 \u00e8 stabilita nella misura del 5 per cento, a condizione che: \n a) il contribuente non abbia esercitato, nei tre anni precedenti l'inizio dell'attivit\u00e0 di cui al comma 54, attivit\u00e0 artistica, professionale ovvero d'impresa, anche in forma associata o familiare; \n b) l'attivit\u00e0 da esercitare non costituisca, in nessun modo, mera prosecuzione di altra attivit\u00e0 precedentemente svolta sotto forma di lavoro dipendente o autonomo, escluso il caso in cui l'attivit\u00e0 precedentemente svolta consista nel periodo di pratica obbligatoria ai fini dell'esercizio di arti o professioni; \n c) qualora venga proseguita un'attivit\u00e0 svolta in precedenza da altro soggetto, l'ammontare dei relativi ricavi e compensi, realizzati nel periodo d'imposta precedente quello di riconoscimento del predetto beneficio, non sia superiore al limite di cui al comma 54. \n 66. I componenti positivi e negativi di reddito riferiti ad anni precedenti a quello da cui ha effetto il regime forfetario, la cui tassazione o deduzione \u00e8 stata rinviata in conformit\u00e0 alle disposizioni del testo unico di cui al decreto del Presidente della Repubblica 22 dicembre 1986, n. 917, che dispongono o consentono il rinvio, partecipano per le quote residue alla formazione del reddito dell'esercizio precedente a quello di efficacia del predetto regime. Analoghe disposizioni si applicano ai fini della determinazione del valore della produzione netta. \n 67. I ricavi e i compensi relativi al reddito oggetto del regime forfetario non sono assoggettati a ritenuta d'acconto da parte del sostituto d'imposta. A tale fine, i contribuenti rilasciano un'apposita dichiarazione dalla quale risulti che il reddito cui le somme afferiscono \u00e8 soggetto ad imposta sostitutiva. \n 68. Le perdite fiscali generatesi nei periodi d'imposta anteriori a quello da cui decorre il regime forfetario possono essere computate in diminuzione del reddito determinato ai sensi del comma 64 secondo le regole ordinarie stabilite dal testo unico di cui al decreto del Presidente della Repubblica 22 dicembre 1986, n. 917. \n 69. Fermo restando l'obbligo di conservare, ai sensi dell'articolo 22 del decreto del Presidente della Repubblica 29 settembre 1973, n. 600, e successive modificazioni, i documenti ricevuti ed emessi, i contribuenti che applicano il regime forfetario sono esonerati dagli obblighi di registrazione e di tenuta delle scritture contabili. La dichiarazione dei redditi \u00e8 presentata nei termini e con le modalit\u00e0 definiti nel regolamento di cui al decreto del Presidente della Repubblica 22 luglio 1998, n. 322. I contribuenti di cui al comma 54 del presente articolo non sono tenuti a operare le ritenute alla fonte di cui al titolo III del citato decreto del Presidente della Repubblica n. 600 del 1973, e successive modificazioni, ad eccezione delle ritenute di cui agli articoli 23 e 24 del medesimo decreto; tuttavia, nella dichiarazione dei redditi, i medesimi contribuenti indicano il codice fiscale del percettore dei redditi per i quali all'atto del pagamento degli stessi non \u00e8 stata operata la ritenuta e l'ammontare dei redditi stessi. \n 70. I contribuenti che applicano il regime forfetario possono optare per l'applicazione dell'imposta sul valore aggiunto e delle imposte sul reddito nei modi ordinari.\n L'opzione, valida per almeno un triennio, \u00e8 comunicata con la prima dichiarazione annuale da presentare successivamente alla scelta operata. Trascorso il periodo minimo di permanenza nel regime ordinario, l'opzione resta valida per ciascun anno successivo, fino a quando permane la concreta applicazione della scelta operata. \n 71. Il regime forfetario cessa di avere applicazione a partire dall'anno successivo a quello in cui viene meno taluna delle condizioni di cui al comma 54 ovvero si verifica taluna delle fattispecie indicate al comma 57. Il regime forfetario cessa di avere applicazione dall'anno stesso in cui i ricavi o i compensi percepiti sono superiori a 100.000 euro. In tale ultimo caso \u00e8 dovuta l'imposta sul valore aggiunto a partire dalle operazioni effettuate che comportano il superamento del predetto limite. \n 72. Nel caso di passaggio da un periodo d'imposta soggetto al regime forfetario a un periodo d'imposta soggetto a regime ordinario, al fine di evitare salti o duplicazioni di imposizione, i ricavi e i compensi che, in base alle regole del regime forfetario, hanno gi\u00e0 concorso a formare il reddito non assumono rilevanza nella determinazione del reddito degli anni successivi ancorch\u00e9 di competenza di tali periodi; viceversa i ricavi e i compensi che, ancorch\u00e9 di competenza del periodo in cui il reddito \u00e8 stato determinato in base alle regole del regime forfetario, non hanno concorso a formare il reddito imponibile del periodo assumono rilevanza nei periodi di imposta successivi nel corso dei quali si verificano i presupposti previsti dal regime forfetario. Corrispondenti criteri si applicano per l'ipotesi inversa di passaggio dal regime ordinario a quello forfetario. Nel caso di passaggio da un periodo di imposta soggetto al regime forfetario a un periodo di imposta soggetto a un diverso regime, le spese sostenute nel periodo di applicazione del regime forfetario non assumono rilevanza nella determinazione del reddito degli anni successivi. Nel caso di cessione, successivamente all'uscita dal regime forfetario, di beni strumentali acquisiti in esercizi precedenti a quello da cui decorre il regime forfetario, ai fini del calcolo dell'eventuale plusvalenza o minusvalenza determinata, rispettivamente, ai sensi degli articoli 86 e 101 del testo unico di cui al decreto del Presidente della Repubblica 22 dicembre 1986, n. 917, e successive modificazioni, si assume come costo non ammortizzato quello risultante alla fine dell'esercizio precedente a quello dal quale decorre il regime. Se la cessione concerne beni strumentali acquisiti nel corso del regime forfetario, si assume come costo non ammortizzabile il prezzo di acquisto. \n 73. Con il provvedimento del direttore dell'Agenzia delle entrate recante approvazione dei modelli da utilizzare per la dichiarazione dei redditi sono individuati, per i contribuenti che applicano il regime forfetario, specifici obblighi informativi relativamente all'attivit\u00e0 svolta. Gli obblighi informativi di cui al periodo precedente sono individuati escludendo i dati e le informazioni gi\u00e0 presenti, alla data di approvazione dei modelli di dichiarazione dei redditi, nelle banche di dati a disposizione dell'Agenzia delle entrate o che \u00e8 previsto siano alla stessa dichiarati o comunicati, dal contribuente o da altri soggetti, entro la data di presentazione dei medesimi modelli di dichiarazione dei redditi. \n 74. Per l'accertamento, la riscossione, le sanzioni e il contenzioso si applicano, in quanto compatibili, le disposizioni vigenti in materia di imposte dirette, di imposta sul valore aggiunto e di imposta regionale sulle attivit\u00e0 produttive; per i contribuenti che hanno un fatturato annuo costituito esclusivamente da fatture elettroniche, il termine di decadenza di cui all'articolo 43, comma 1, del decreto del Presidente della Repubblica 29 settembre 1973, n. 600, \u00e8 ridotto di un anno. In caso di infedele indicazione, da parte dei contribuenti, dei dati attestanti i requisiti e le condizioni di cui ai commi 54 e 57 che determinano la cessazione del regime previsto dai commi da 54 a 89, nonch\u00e9 le condizioni di cui al comma 65, le misure delle sanzioni minime e massime stabilite dal decreto legislativo 18 dicembre 1997, n. 471, sono aumentate del 10 per cento se il maggiore reddito accertato supera del 10 per cento quello dichiarato. Il regime forfetario cessa di avere applicazione dall'anno successivo a quello in cui, a seguito di accertamento divenuto definitivo, viene meno taluna delle condizioni di cui al comma 54 ovvero si verifica taluna delle fattispecie indicate al comma 57. \n 75. Quando le vigenti disposizioni fanno riferimento, per il riconoscimento della spettanza o per la determinazione di deduzioni, detrazioni o benefici di qualsiasi titolo, anche di natura non tributaria, al possesso di requisiti reddituali, si tiene comunque conto anche del reddito assoggettato al regime forfetario. \n 76. I soggetti di cui al comma 54 esercenti attivit\u00e0 d'impresa possono applicare, ai fini contributivi, il regime agevolato di cui ai commi da 77 a 84. \n 77. Il reddito forfettario determinato ai sensi dei precedenti commi costituisce base imponibile ai sensi dell'articolo 1 della legge 2 agosto 1990, n. 233. Su tale reddito si applica la contribuzione dovuta ai fini previdenziali, ridotta del 35 per cento. Si applica, per l'accredito della contribuzione, la disposizione di cui all'articolo 2, comma 29, della legge 8 agosto 1995, n. 335. \n 78. Nel caso in cui siano presenti coadiuvanti o coadiutori, il soggetto di cui al comma 76 del presente articolo pu\u00f2 indicare la quota di reddito di spettanza dei singoli collaboratori, fino a un massimo, complessivamente, del 49 per cento. Per tali soggetti, il reddito imponibile sul quale calcolare la contribuzione dovuta si determina ai sensi dell'articolo 3-bis del decreto-legge 19 settembre 1992, n. 384, convertito, con modificazioni, dalla legge 14 novembre 1992, n. 438, e successive modificazioni. \n 79. I versamenti a saldo e in acconto dei contributi dovuti agli enti previdenziali da parte dei soggetti di cui al comma 76 sono effettuati entro gli stessi termini previsti per il versamento delle somme dovute in base alla dichiarazione dei redditi. \n 80. Ai soggetti di cui al comma 76 del presente articolo e ai loro familiari collaboratori, gi\u00e0 pensionati presso le gestioni dell'INPS e con pi\u00f9 di 65 anni di et\u00e0, non si applicano le disposizioni di cui all'articolo 59, comma 15, della legge 27 dicembre 1997, n. 449. \n 81. Ai familiari collaboratori dei soggetti di cui al comma 54 del presente articolo non si applica la riduzione contributiva di tre punti percentuali, prevista dall'articolo 1, comma 2, della legge 2 agosto 1990, n. 233. \n 82. Il regime contributivo agevolato cessa di avere applicazione a partire dall'anno successivo a quello in cui viene meno taluna delle condizioni di cui al comma 54 ovvero si verifica taluna delle fattispecie di cui al comma 57. La cessazione determina, ai fini previdenziali, l'applicazione del regime ordinario di determinazione e di versamento del contributo dovuto. Il passaggio al regime previdenziale ordinario, in ogni caso, determina l'impossibilit\u00e0 di fruire nuovamente del regime contributivo agevolato, anche laddove sussistano le condizioni di cui al comma 54. Non possono accedere al regime contributivo agevolato neanche i soggetti che ne facciano richiesta, ma per i quali si verifichi il mancato rispetto delle condizioni di cui al comma 54 nell'anno della richiesta stessa. \n 83. Al fine di fruire del regime contributivo agevolato, i soggetti di cui al comma 54 che intraprendono l'esercizio di un'attivit\u00e0 d'impresa presentano, mediante comunicazione telematica, apposita dichiarazione messa a disposizione dall'INPS; i soggetti gi\u00e0 esercenti attivit\u00e0 d'impresa presentano, entro il termine di decadenza del 28 febbraio di ciascun anno, la medesima dichiarazione. Ove la dichiarazione sia presentata oltre il termine stabilito, nelle modalit\u00e0 indicate, l'accesso al regime agevolato pu\u00f2 avvenire a decorrere dall'anno successivo, presentando nuovamente la dichiarazione stessa entro il termine stabilito, ferma restando la permanenza delle condizioni di cui al comma 54. \n 84. Entro sessanta giorni dalla data di entrata in vigore della presente legge l'Agenzia delle entrate e l'INPS stabiliscono le modalit\u00e0 operative e i termini per la trasmissione dei dati necessari all'attuazione del regime contributivo agevolato. \n 85. Sono abrogati, salvo quanto previsto dal comma 88: \n a) l'articolo 13 della legge 23 dicembre 2000, n. 388; \n b) l'articolo 27 del decreto-legge 6 luglio 2011, n. 98, convertito, con modificazioni, dalla legge 15 luglio 2011, n. 111; \n c) l'articolo 1, commi da 96 a 115 e 117, della legge 24 dicembre 2007, n. 244, e successive modificazioni. \n 86. I soggetti che nel periodo d'imposta in corso al 31 dicembre 2014 si avvalgono del regime fiscale agevolato di cui all'articolo 13 della legge 23 dicembre 2000, n. 388, del regime fiscale di vantaggio di cui all'articolo 27, commi 1 e 2, del decreto-legge 6 luglio 2011, n. 98, convertito, con modificazioni, dalla legge 15 luglio 2011, n. 111, o del regime contabile agevolato di cui all'articolo 27, comma 3, del medesimo decreto-legge n. 98 del 2011, in possesso dei requisiti previsti dal comma 54 del presente articolo, applicano il regime forfetario, salva opzione per l'applicazione dell'imposta sul valore aggiunto e delle imposte sul reddito nei modi ordinari. \n 87. I soggetti che nel periodo d'imposta in corso al 31 dicembre 2014 si avvalgono del regime fiscale agevolato di cui all'articolo 13 della legge 23 dicembre 2000, n. 388, o del regime fiscale di vantaggio di cui all'articolo 27, commi 1 e 2, del decreto-legge 6 luglio 2011, n. 98, convertito, con modificazioni, dalla legge 15 luglio 2011, n. 111, possono applicare, laddove in possesso dei requisiti previsti dalla legge, il regime di cui al comma 65 del presente articolo per i soli periodi d'imposta che residuano al completamento del quinquennio agevolato. \n 88. I soggetti che nel periodo di imposta in corso al 31 dicembre 2014 si avvalgono del regime fiscale di vantaggio di cui all'articolo 27, commi 1 e 2, del decreto-legge 6 luglio 2011, n. 98, convertito, con modificazioni, dalla legge 15 luglio 2011, n. 111, possono continuare ad avvalersene per il periodo che residua al completamento del quinquennio agevolato e comunque fino al compimento del trentacinquesimo anno di et\u00e0. \n 89. Con decreti di natura non regolamentare del Ministro dell'economia e delle finanze possono essere dettate le disposizioni necessarie per l'attuazione dei commi da 54 a 88. Con provvedimenti del direttore dell'Agenzia delle entrate sono stabilite le relative modalit\u00e0 applicative.\u00bb \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-21&atto.codiceRedazionale=24G00026&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:45:01.399309"}
{"text": "\n\n\nArt. 8\n Procedure informatiche di ausilio \n all'attuazione del concordato\n\n\n1. L'Agenzia delle entrate, entro il 1\u00b0 aprile di ciascun anno, mette a disposizione dei contribuenti o dei loro intermediari, anche mediante l'utilizzo delle reti telematiche, appositi programmi informatici per l'acquisizione dei dati necessari per l'elaborazione della proposta di cui all'articolo 9. \n\n\n\n2. Con provvedimento del direttore dell'Agenzia delle entrate, sono individuati le modalit\u00e0 e i dati da comunicare telematicamente all'Amministrazione finanziaria. \n\n\n\n3. Con il decreto di cui all'articolo 9, sono individuati i periodi d'imposta per i quali la metodologia approvata consente di definire la proposta di concordato preventivo biennale. \n\n\n\n4. Per il 2024 e il 2025, i programmi informatici di cui al comma 1 sono resi disponibili rispettivamente entro il 15 giugno ed entro il 15 aprile. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-21&atto.codiceRedazionale=24G00026&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:45:05.497505"}
{"text": "\n\n\nArt. 9\n Elaborazione e adesione alla proposta di concordato\n\n\n1. La proposta di concordato \u00e8 elaborata dall'Agenzia delle entrate, in coerenza con i dati dichiarati dal contribuente e comunque nel rispetto della sua capacit\u00e0 contributiva, sulla base di una metodologia che valorizza, anche attraverso processi decisionali completamente automatizzati di cui all'articolo 22 del regolamento (UE) 2016/679, del Parlamento europeo e del Consiglio, del 27 aprile 2016, le informazioni gi\u00e0 nella disponibilit\u00e0 dell'Amministrazione finanziaria, limitando l'introduzione di nuovi oneri dichiarativi. La predetta metodologia, predisposta per i contribuenti di cui agli articoli 10, comma 1, e 23, comma 1, con riferimento a specifiche attivit\u00e0 economiche tiene conto degli andamenti economici e dei mercati, delle redditivit\u00e0 individuali e settoriali desumibili dagli indici sintetici di affidabilit\u00e0 fiscale di cui all'articolo 9-bis del decreto-legge 24 aprile 2017, n. 50, convertito, con modificazioni, dalla legge 21 giugno 2017, n. 96, e delle risultanze della loro applicazione, nonch\u00e9 degli specifici limiti imposti dalla normativa in materia di tutela dei dati personali. La metodologia \u00e8 approvata con decreto del Ministro dell'economia e delle finanze, sentito il Garante per la protezione dei dati personali. \n\n\n\n2. Ai fini dell'elaborazione della predetta proposta, l'Agenzia delle entrate, oltre ai dati di cui al comma 1, ne acquisisce ulteriori dalle banche dati nella disponibilit\u00e0 dell'Amministrazione finanziaria e di altri soggetti pubblici, escluse quelle soggette alla disciplina di cui al decreto legislativo 18 maggio 2018, n. 51.\nCon il decreto di cui al comma 1 sono individuate le specifiche cautele e le garanzie per i diritti e le libert\u00e0 dei contribuenti di cui all'articolo 22, paragrafo 3, del regolamento (UE) 2016/679 del Parlamento europeo e del Consiglio, del 27 aprile 2016, nonch\u00e9 le eventuali tipologie di dati esclusi dal trattamento. L'Agenzia delle entrate elabora e comunica la proposta attraverso i programmi informatici di cui all'articolo 8. \n\n\n\n3. Il contribuente pu\u00f2 aderire alla proposta di concordato entro il termine previsto dall'articolo 17, comma 1, del decreto del Presidente della Repubblica del 7 dicembre 2001, n. 435. Per il primo anno di applicazione, il contribuente pu\u00f2 aderire alla proposta di concordato entro il termine previsto dall'articolo 38 per la presentazione della dichiarazione annuale dei redditi. \n\n\n\n Note all'art. 9: \n - Per il riferimento del regolamento (UE) 2016/679 del Parlamento europeo e del Consiglio del 27 aprile 2016, si veda nelle note all'articolo 2. \n - Per il riferimento al decreto legislativo 18 maggio 2018, n. 51, si veda nelle note all'articolo 2. \n - Per il riferimento all'articolo 9-bis del decreto-legge 24 aprile 2017, n. 50, convertito, con modificazioni, dalla legge 21 giugno 2017, n. 96, si veda nelle note all'articolo 1. \n - Il testo dell'articolo 17, comma 1, del decreto del Presidente della Repubblica 7 dicembre 2001, n. 435, recante \u00abRegolamento recante modifiche al decreto del Presidente della Repubblica 22 luglio 1998, n. 322, nonch\u00e9 disposizioni per la semplificazione e razionalizzazione di adempimenti tributari\u00bb, \u00e8 il seguente: \n \u00abArt. 17 (Razionalizzazione dei termini di versamento). - 1. Il versamento del saldo dovuto con riferimento alla dichiarazione dei redditi ed a quella dell'imposta regionale sulle attivit\u00e0 produttive da parte delle persone fisiche, e delle societ\u00e0 o associazioni di cui all'articolo 5 del testo unico delle imposte sui redditi, di cui al decreto del Presidente della Repubblica 22 dicembre 1986, n. 917 \u00e8 effettuato entro il 30 giugno dell'anno di presentazione della dichiarazione stessa; le societ\u00e0 o associazioni di cui all'articolo 5 del citato testo unico delle imposte sui redditi, nelle ipotesi di cui agli articoli 5 e 5-bis, del decreto del Presidente della Repubblica 22 luglio 1998, n. 322, effettuano i predetti versamenti entro l'ultimo giorno del mese successivo a quello di scadenza del termine di presentazione della dichiarazione. Il versamento del saldo dovuto in base alla dichiarazione relativa all'imposta sul reddito delle persone giuridiche ed a quella dell'imposta regionale sulle attivit\u00e0 produttive \u00e8 effettuato entro l'ultimo giorno del sesto mese successivo a quello di chiusura del periodo d'imposta. I soggetti che in base a disposizioni di legge approvano il bilancio oltre il termine di quattro mesi dalla chiusura dell'esercizio, versano il saldo dovuto in base alla dichiarazione relativa all'imposta sul reddito delle persone giuridiche ed a quella dell'imposta regionale sulle attivit\u00e0 produttive entro l'ultimo giorno del mese successivo a quello di approvazione del bilancio. Se il bilancio non \u00e8 approvato nel termine stabilito, in base alle disposizioni di legge di cui al precedente periodo, il versamento \u00e8 comunque effettuato entro l'ultimo giorno del mese successivo a quello di scadenza del termine stesso.\u00bb. \n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-21&atto.codiceRedazionale=24G00026&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:45:09.594889"}
{"text": "\n\n\nArt. 10\n Concordato per i soggetti che applicano \n gli indici sintetici di affidabilit\u00e0 fiscale - requisiti\n\n\n1. I contribuenti esercenti attivit\u00e0 d'impresa, arti o professioni che applicano gli indici sintetici di affidabilit\u00e0 di cui all'articolo 9-bis del decreto-legge 24 aprile 2017, n. 50, convertito, con modificazioni, dalla legge 21 giugno 2017, n. 96, accedono al concordato preventivo biennale secondo le modalit\u00e0 indicate nel presente titolo, a eccezione di quanto previsto nel capo III. \n\n\n\n2. Possono accedere al concordato preventivo biennale i contribuenti di cui al comma 1 che, con riferimento al periodo d'imposta precedente a quelli cui si riferisce la proposta, non hanno debiti tributari ovvero, nel rispetto dei termini previsti dall'articolo 9, comma 3, hanno estinto quelli che tra essi sono d'importo complessivamente pari o superiori a 5.000 euro per tributi amministrati dall'Agenzia delle entrate, compresi interessi e sanzioni, ovvero per contributi previdenziali definitivamente accertati con sentenza irrevocabile o con atti impositivi non pi\u00f9 soggetti a impugnazione. Non concorrono al predetto limite i debiti oggetto di provvedimenti di sospensione o di rateazione sino a decadenza dei relativi benefici secondo le specifiche disposizioni applicabili. \n\n\n\n Note all'art. 10: \n - Per il riferimento all'articolo 9-bis del decreto-legge 24 aprile 2017, n. 50, convertito, con modificazioni, dalla legge 21 giugno 2017, n. 96, si veda nelle note all'articolo 1. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-21&atto.codiceRedazionale=24G00026&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:45:13.761700"}
{"text": "\n\n\nArt. 11\n Cause di esclusione\n\n\n\n\n1. Non possono accedere alla proposta di concordato preventivo biennale i contribuenti per i quali sussiste anche solo una delle seguenti cause di esclusione: \n\na) mancata presentazione della dichiarazione dei redditi in relazione ad almeno uno dei tre periodi d'imposta precedenti a quelli di applicazione del concordato, in presenza dell'obbligo a effettuare tale adempimento; \n\nb) condanna per uno dei reati previsti dal decreto legislativo 10 marzo 2000, n. 74, dall'articolo 2621 del codice civile, nonch\u00e9 dagli articoli 648-bis, 648-ter e 648-ter 1 del codice penale, commessi negli ultimi tre periodi d'imposta antecedenti a quelli di applicazione del concordato. Alla pronuncia di condanna \u00e8 equiparata la sentenza di applicazione della pena su richiesta delle parti. \n\n\n\n\n Note all'art. 11: \n - Il decreto legislativo 10 marzo 2000, n. 74, recante: \u00abNuova disciplina dei reati in materia di imposte sui redditi e sul valore aggiunto, a norma dell'articolo 9 della legge 25 giugno 1999, n. 205\u00bb, \u00e8 stato pubblicato nella Gazzetta Ufficiale 31 marzo 2000, n. 76. \n - Il testo dell'articolo 2621 del codice civile \u00e8 il seguente: \n \u00abArt. 2621 (False comunicazioni sociali). - Fuori dai casi previsti dall'art. 2622, gli amministratori, i direttori generali, i dirigenti preposti alla redazione dei documenti contabili societari, i sindaci e i liquidatori, i quali, al fine di conseguire per s\u00e9 o per altri un ingiusto profitto, nei bilanci, nelle relazioni o nelle altre comunicazioni sociali dirette ai soci o al pubblico, previste dalla legge, consapevolmente espongono fatti materiali rilevanti non rispondenti al vero ovvero omettono fatti materiali rilevanti la cui comunicazione \u00e8 imposta dalla legge sulla situazione economica, patrimoniale o finanziaria della societ\u00e0 o del gruppo al quale la stessa appartiene, in modo concretamente idoneo ad indurre altri in errore, sono puniti con la pena della reclusione da uno a cinque anni. \n La stessa pena si applica anche se le falsit\u00e0 o le omissioni riguardano beni posseduti o amministrati dalla societ\u00e0 per conto di terzi.\u00bb. \n Il testo degli articoli 648-bis, 648-ter e 648-ter 1 del codice penale \u00e8 il seguente: \n \u00abArt. 648-bis (Riciclaggio). - Fuori dei casi di concorso nel reato, chiunque sostituisce o trasferisce denaro, beni o altre utilit\u00e0 provenienti da delitto, ovvero compie in relazione ad essi altre operazioni, in modo da ostacolare l'identificazione della loro provenienza delittuosa, \u00e8 punito con la reclusione da quattro a dodici anni e con la multa da euro 5.000 a euro 25.000. \n La pena \u00e8 della reclusione da due a sei anni e della multa da euro 2.500 a euro 12.500 quando il fatto riguarda denaro o cose provenienti da contravvenzione punita con l'arresto superiore nel massimo a un anno o nel minimo a sei mesi. \n La pena \u00e8 aumentata quando il fatto \u00e8 commesso nell'esercizio di un'attivit\u00e0 professionale. \n La pena \u00e8 diminuita se il denaro, i beni o le altre utilit\u00e0 provengono da delitto per il quale \u00e8 stabilita la pena della reclusione inferiore nel massimo a cinque anni. \n Si applica l'ultimo comma dell'articolo 648.\u00bb. \n \u00abArt. 648-ter (Impiego di denaro, beni o utilit\u00e0 di provenienza illecita). - Chiunque, fuori dei casi di concorso nel reato e dei casi previsti dagli articoli 648 e 648-bis, impiega in attivit\u00e0 economiche o finanziarie denaro, beni o altre utilit\u00e0 provenienti da delitto, \u00e8 punito con la reclusione da quattro a dodici anni e con la multa da euro 5.000 a euro 25.000. \n La pena \u00e8 della reclusione da due a sei anni e della multa da euro 2.500 a euro 12.500 quando il fatto riguarda denaro o cose provenienti da contravvenzione punita con l'arresto superiore nel massimo a un anno o nel minimo a sei mesi. \n La pena \u00e8 aumentata quando il fatto \u00e8 commesso nell'esercizio di un'attivit\u00e0 professionale. \n La pena \u00e8 diminuita nell'ipotesi di cui al quarto comma dell'articolo 648. \n Si applica l'ultimo comma dell'articolo 648.\u00bb. \n \u00abArt. 648-ter.1 (Autoriciclaggio). - Si applica la pena della reclusione da due a otto anni e della multa da euro 5.000 a euro 25.000 a chiunque, avendo commesso o concorso a commettere un delitto, impiega, sostituisce, trasferisce, in attivit\u00e0 economiche, finanziarie, imprenditoriali o speculative, il denaro, i beni o le altre utilit\u00e0 provenienti dalla commissione di tale delitto, in modo da ostacolare concretamente l'identificazione della loro provenienza delittuosa. \n La pena \u00e8 della reclusione da uno a quattro anni e della multa da euro 2.500 a euro 12.500 quando il fatto riguarda denaro o cose provenienti da contravvenzione punita con l'arresto superiore nel massimo a un anno o nel minimo a sei mesi. \n La pena \u00e8 diminuita se il denaro, i beni o le altre utilit\u00e0 provengono da delitto per il quale \u00e8 stabilita la pena della reclusione inferiore nel massimo a cinque anni. \n Si applicano comunque le pene previste dal primo comma se il denaro, i beni o le altre utilit\u00e0 provengono da un delitto commesso con le condizioni o le finalit\u00e0 di cui all'articolo 416-bis.1. \n Fuori dei casi di cui ai commi precedenti, non sono punibili le condotte per cui il denaro, i beni o le altre utilit\u00e0 vengono destinate alla mera utilizzazione o al godimento personale. \n La pena \u00e8 aumentata quando i fatti sono commessi nell'esercizio di un'attivit\u00e0 bancaria o finanziaria o di altra attivit\u00e0 professionale. \n La pena \u00e8 diminuita fino alla met\u00e0 per chi si sia efficacemente adoperato per evitare che le condotte siano portate a conseguenze ulteriori o per assicurare le prove del reato e l'individuazione dei beni, del denaro e delle altre utilit\u00e0 provenienti dal delitto. \n Si applica l'ultimo comma dell'articolo 648.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-21&atto.codiceRedazionale=24G00026&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:45:17.860981"}
{"text": "\n\n\nArt. 12\n Effetti dell'accettazione della proposta\n\n\n1. L'accettazione da parte del contribuente della proposta di cui all'articolo 9 impegna il contribuente a dichiarare gli importi concordati nelle dichiarazioni dei redditi e dell'imposta regionale sulle attivit\u00e0 produttive relative ai periodi d'imposta oggetto di concordato. L'accettazione della proposta da parte dei soggetti di cui agli articoli 5, 115 e 116 del testo unico delle imposte sui redditi, di cui al decreto del Presidente della Repubblica 22 dicembre 1986, n. 917, obbliga al rispetto della medesima i soci o gli associati. \n\n\n\n2. L'Agenzia delle entrate provvede al controllo automatizzato ai sensi dell'articolo 36-bis del decreto del Presidente della Repubblica n. 600 del 1973, delle somme non versate, ferma restando l'applicazione delle disposizioni di cui all'articolo 13 del decreto legislativo 18 dicembre 1997, n. 472. \n\n\n\n Note all'art. 12: \n - Il testo degli articoli 5, 115 e 116 del testo unico delle imposte sui redditi, di cui al decreto del Presidente della Repubblica 22 dicembre 1986, n. 917, \u00e8 il seguente: \n \u00abArt. 5 (Redditi prodotti in forma associata). - 1. I redditi delle societ\u00e0 semplici, in nome collettivo e in accomandita semplice residenti nel territorio dello Stato sono imputati a ciascun socio, indipendentemente dalla percezione, proporzionalmente alla sua quota di partecipazione agli utili. \n 2. Le quote di partecipazione agli utili si presumono proporzionate al valore dei conferimenti dei soci se non risultano determinate diversamente dall'atto pubblico o dalla scrittura privata autenticata di costituzione o da altro atto pubblico o scrittura autenticata di data anteriore all'inizio del periodo d'imposta; se il valore dei conferimenti non risulta determinato, le quote si presumono uguali. \n 3. Ai fini delle imposte sui redditi: \n a) le societ\u00e0 di armamento sono equiparate alle societ\u00e0 in nome collettivo o alle societ\u00e0 in accomandita semplice secondo che siano state costituite all'unanimit\u00e0 o a maggioranza; \n b) le societ\u00e0 di fatto sono equiparate alle societ\u00e0 in nome collettivo o alle societ\u00e0 semplici secondo che abbiano o non abbiano per oggetto l'esercizio di attivit\u00e0 commerciali; \n c) le associazioni senza personalit\u00e0 giuridica costituite fra persone fisiche per l'esercizio in forma associata di arti e professioni sono equiparate alle societ\u00e0 semplici, ma l'atto o la scrittura di cui al secondo comma pu\u00f2 essere redatto fino alla presentazione della dichiarazione dei redditi dell'associazione; \n d) si considerano residenti le societ\u00e0 e le associazioni che per la maggior parte del periodo d'imposta hanno la sede legale o la sede dell'amministrazione o l'oggetto principale nel territorio dello Stato. L'oggetto principale \u00e8 determinato in base all'atto costitutivo, se esistente in forma di atto pubblico o di scrittura privata autenticata, e in mancanza, in base all'attivit\u00e0 effettivamente esercitata. \n 4. I redditi delle imprese familiari di cui all'art. 230-bis del codice civile, limitatamente al 49 per cento dell'ammontare risultante dalla dichiarazione dei redditi dell'imprenditore, sono imputati a ciascun familiare che abbia prestato in modo continuativo e prevalente la sua attivit\u00e0 di lavoro nell'impresa, proporzionalmente alla sua quota di partecipazione agli utili. La presente disposizione si applica a condizione: \n a) che i familiari partecipanti all'impresa risultino nominativamente, con l'indicazione del rapporto di parentela o di affinit\u00e0 con l'imprenditore, da atto pubblico o da scrittura privata autenticata anteriore all'inizio del periodo d'imposta, recante la sottoscrizione dell'imprenditore e dei familiari partecipanti; \n b) che la dichiarazione dei redditi dell'imprenditore rechi l'indicazione delle quote di partecipazione agli utili spettanti ai familiari e l'attestazione che le quote stesse sono proporzionate alla qualit\u00e0 e quantit\u00e0 del lavoro effettivamente prestato nell'impresa, in modo continuativo e prevalente, nel periodo d'imposta; \n c) che ciascun familiare attesti, nella propria dichiarazione dei redditi, di aver prestato la sua attivit\u00e0 di lavoro nell'impresa in modo continuativo e prevalente. \n 5. Si intendono per familiari, ai fini delle imposte sui redditi, il coniuge, i parenti entro il terzo grado e gli affini entro il secondo grado.\u00bb. \n \u00abArt. 115 (Opzione per la trasparenza fiscale). - 1.\n Esercitando l'opzione di cui al comma 4, il reddito imponibile dei soggetti di cui all'articolo 73, comma 1, lettera a), al cui capitale sociale partecipano esclusivamente soggetti di cui allo stesso articolo 73, comma 1, lettera a), ciascuno con una percentuale del diritto di voto esercitabile nell'assemblea generale, richiamata dall'articolo 2346 del codice civile, e di partecipazione agli utili non inferiore al 10 per cento e non superiore al 50 per cento, \u00e8 imputato a ciascun socio, indipendentemente dall'effettiva percezione, proporzionalmente alla sua quota di partecipazione agli utili. Ai soli fini dell'ammissione al regime di cui al presente articolo, nella percentuale di partecipazione agli utili di cui al periodo precedente non si considerano le azioni prive del predetto diritto di voto e la quota di utili delle azioni di cui all'articolo 2350, secondo comma, primo periodo, del codice civile, si assume pari alla quota di partecipazione al capitale delle azioni medesime. I requisiti di cui al primo periodo devono sussistere a partire dal primo giorno del periodo d'imposta della partecipata in cui si esercita l'opzione e permanere ininterrottamente sino al termine del periodo di opzione.\n L'esercizio dell'opzione non \u00e8 consentito nel caso in cui: \n a) i soci partecipanti fruiscano della riduzione dell'aliquota dell'imposta sul reddito delle societ\u00e0; \n b) la societ\u00e0 partecipata eserciti l'opzione di cui agli articoli 117 e 130. \n 2. Nel caso in cui i soci con i requisiti di cui al comma 1 non siano residenti nel territorio dello Stato l'esercizio dell'opzione \u00e8 consentito a condizione che non vi sia obbligo di ritenuta alla fonte sugli utili distribuiti. \n 3. L'imputazione del reddito avviene nei periodi d'imposta delle societ\u00e0 partecipanti in corso alla data di chiusura dell'esercizio della societ\u00e0 partecipata. Le ritenute operate a titolo d'acconto sui redditi di tale societ\u00e0, i relativi crediti d'imposta e gli acconti versati si scomputano dalle imposte dovute dai singoli soci secondo la percentuale di partecipazione agli utili di ciascuno. Le perdite fiscali della societ\u00e0 partecipata relative a periodi in cui \u00e8 efficace l'opzione sono imputate ai soci in proporzione alle rispettive quote di partecipazione ed entro il limite della propria quota del patrimonio netto contabile della societ\u00e0 partecipata. Le perdite fiscali dei soci relative agli esercizi anteriori all'inizio della tassazione per trasparenza non possono essere utilizzate per compensare i redditi imputati dalle societ\u00e0 partecipate. \n 4. L'opzione \u00e8 irrevocabile per tre esercizi sociali della societ\u00e0 partecipata e deve essere esercitata da tutte le societ\u00e0 e comunicata all'Amministrazione finanziaria, con la dichiarazione presentata nel periodo d'imposta a decorrere dal quale si intende esercitare l'opzione. Al termine del triennio l'opzione si intende tacitamente rinnovata per un altro triennio a meno che non sia revocata, secondo le modalit\u00e0 e i termini previsti per la comunicazione dell'opzione. La disposizione di cui al periodo precedente si applica al termine di ciascun triennio. \n 5. L'esercizio dell'opzione di cui al comma 4 non modifica il regime fiscale in capo ai soci di quanto distribuito dalla societ\u00e0 partecipata utilizzando riserve costituite con utili di precedenti esercizi o riserve di cui all'articolo 47, comma 5. Ai fini dell'applicazione del presente comma, durante i periodi di validit\u00e0 dell'opzione, salva una diversa esplicita volont\u00e0 assembleare, si considerano prioritariamente distribuiti gli utili imputati ai soci ai sensi del comma 1. In caso di coperture di perdite, si considerano prioritariamente utilizzati gli utili imputati ai soci ai sensi del comma 1. \n 6. Nel caso vengano meno le condizioni per l'esercizio dell'opzione, l'efficacia della stessa cessa dall'inizio dell'esercizio sociale in corso della societ\u00e0 partecipata. Gli effetti dell'opzione non vengono meno nel caso di mutamento della compagine sociale della societ\u00e0 partecipata mediante l'ingresso di nuovi soci con i requisiti di cui al comma 1 o 2. \n 7. Nel primo esercizio di efficacia dell'opzione gli obblighi di acconto permangono anche in capo alla partecipata. Per la determinazione degli obblighi di acconto della partecipata stessa e dei suoi soci nel caso venga meno l'efficacia dell'opzione, si applica quanto previsto dall'articolo 124, comma 2. Nel caso di revoca dell'opzione, gli obblighi di acconto si determinano senza considerare gli effetti dell'opzione sia per la societ\u00e0 partecipata, sia per i soci. \n 8. La societ\u00e0 partecipata \u00e8 solidalmente responsabile con ciascun socio per l'imposta, le sanzioni e gli interessi conseguenti all'obbligo di imputazione del reddito. \n 9. Le disposizioni applicative della presente norma sono stabilite dallo stesso decreto ministeriale di cui all'articolo 129. \n 10. Ai soggetti di cui al comma 1 si applicano le disposizioni di cui all'articolo 40, secondo comma, del decreto del Presidente della Repubblica 29 settembre 1973, n. 600. \n 11. Il socio ridetermina il reddito imponibile oggetto di imputazione rettificando i valori patrimoniali della societ\u00e0 partecipata secondo le modalit\u00e0 previste dall'articolo 128, fino a concorrenza delle svalutazioni determinatesi per effetto di rettifiche di valore ed accantonamenti fiscalmente non riconosciuti, al netto delle rivalutazioni assoggettate a tassazione, dedotte dal socio medesimo nel periodo d'imposta antecedente a quello dal quale ha effetto l'opzione di cui al comma 4 e nei nove precedenti. \n 12. Per le partecipazioni in societ\u00e0 indicate nel comma 1 il relativo costo \u00e8 aumentato o diminuito, rispettivamente, dei redditi e delle perdite imputati ai soci ed \u00e8 altres\u00ec diminuito, fino a concorrenza dei redditi imputati, degli utili distribuiti ai soci.\u00bb. \n \u00abArt. 116 (Opzione per la trasparenza fiscale delle societ\u00e0 a ristretta base proprietaria). - 1. L'opzione di cui all'articolo 115 pu\u00f2 essere esercitata con le stesse modalit\u00e0 ed alle stesse condizioni, ad esclusione di quelle indicate nel comma 1 del medesimo articolo 115, dalle societ\u00e0 a responsabilit\u00e0 limitata il cui volume di ricavi non supera le soglie previste per l'applicazione degli studi di settore e con una compagine sociale composta esclusivamente da persone fisiche in numero non superiore a 10 o a 20 nel caso di societ\u00e0 cooperativa. \n 2. Si applicano le disposizioni del terzo e del quarto periodo del comma 3 dell'articolo 115 e quelle del comma 3 dell'articolo 8. Le plusvalenze di cui all'articolo 87 e gli utili di cui all'articolo 89, commi 2 e 3, concorrono a formare il reddito imponibile nella misura indicata, rispettivamente, nell'articolo 58, comma 2, e nell'articolo 59. \n 2-bis.\u00bb. \n - Il testo dell'articolo 36-bis del decreto del Presidente della Repubblica 29 settembre 1973, n. 600 \u00e8 il seguente: \n \u00abArt. 36-bis (Liquidazioni delle imposte, dei contributi, dei premi e dei rimborsi dovuti in base alle dichiarazioni). - 1. Avvalendosi di procedure automatizzate, l'amministrazione finanziaria procede, entro l'inizio del periodo di presentazione delle dichiarazioni relative all'anno successivo, alla liquidazione delle imposte, dei contributi e dei premi dovuti, nonch\u00e9 dei rimborsi spettanti in base alle dichiarazioni presentate dai contribuenti e dai sostituti d'imposta. \n 2. Sulla base dei dati e degli elementi direttamente desumibili dalle dichiarazioni presentate e di quelli in possesso dell'anagrafe tributaria, l'Amministrazione finanziaria provvede a: \n a) correggere gli errori materiali e di calcolo commessi dai contribuenti nella determinazione degli imponibili, delle imposte, dei contributi e dei premi; \n b) correggere gli errori materiali commessi dai contribuenti nel riporto delle eccedenze delle imposte, dei contributi e dei premi risultanti dalle precedenti dichiarazioni; \n c) ridurre le detrazioni d'imposta indicate in misura superiore a quella prevista dalla legge ovvero non spettanti sulla base dei dati risultanti dalle dichiarazioni; \n d) ridurre le deduzioni dal reddito esposte in misura superiore a quella prevista dalla legge; \n e) ridurre i crediti d'imposta esposti in misura superiore a quella prevista dalla legge ovvero non spettanti sulla base dei dati risultanti dalle dichiarazioni; \n f) controllare la rispondenza con la dichiarazione e la tempestivit\u00e0 dei versamenti delle imposte, dei contributi e dei premi dovuti a titolo di acconto e di saldo e delle ritenute alla fonte operate in qualit\u00e0 di sostituto d'imposta. \n 2-bis. Se vi \u00e8 pericolo per la riscossione, l'ufficio pu\u00f2 provvedere, anche prima della presentazione della dichiarazione annuale, a controllare la tempestiva effettuazione dei versamenti delle imposte, dei contributi e dei premi dovuti a titolo di acconto e di saldo e delle ritenute alla fonte operate in qualit\u00e0 di sostituto d'imposta. \n 3. Quando dai controlli automatici eseguiti emerge un risultato diverso rispetto a quello indicato nella dichiarazione ovvero dai controlli eseguiti dall'ufficio, ai sensi del comma 2-bis, emerge un'imposta o una maggiore imposta, l'esito della liquidazione \u00e8 comunicato al contribuente o al sostituto d'imposta per evitare la reiterazione di errori e per consentire la regolarizzazione degli aspetti formali . Qualora a seguito della comunicazione il contribuente o il sostituto di imposta rilevi eventuali dati o elementi non considerati o valutati erroneamente nella liquidazione dei tributi, lo stesso pu\u00f2 fornire i chiarimenti necessari all'amministrazione finanziaria entro i trenta giorni successivi al ricevimento della comunicazione. \n 3-bis. A seguito dello scomputo delle perdite dai maggiori imponibili effettuato ai sensi del secondo periodo del quarto comma dell'articolo 42 del presente decreto, del comma 3 dell'articolo 40-bis del presente decreto, del comma 1-ter dell'articolo 7 del decreto legislativo 19 giugno 1997, n. 218, del comma 2 dell'articolo 9-bis del decreto legislativo 19 giugno 1997, n. 218, l'amministrazione finanziaria provvede a ridurre l'importo delle perdite riportabili ai sensi dell'articolo 8 e dell'articolo 84 del decreto del Presidente della Repubblica 22 dicembre 1986, n. 917, nell'ultima dichiarazione dei redditi presentata. A seguito dello scomputo delle perdite dai maggiori imponibili effettuato ai sensi del primo periodo del quarto comma dell'articolo 42 del presente decreto, l'amministrazione finanziaria provvede a ridurre l'importo delle perdite riportabili ai sensi dell'articolo 8 e dell'articolo 84 del decreto del Presidente della Repubblica 22 dicembre 1986, n. 917, nelle dichiarazioni dei redditi successive a quella oggetto di rettifica e, qualora emerga un maggiore imponibile, procede alla rettifica ai sensi del primo e secondo comma dell'articolo 42 del presente decreto. \n 4. I dati contabili risultanti dalla liquidazione prevista nel presente articolo si considerano, a tutti gli effetti, come dichiarati dal contribuente e dal sostituto d'imposta. \n - Il testo dell'articolo 13 del decreto legislativo 18 dicembre 1997, n. 472, recante: \u00abDisposizioni generali in materia di sanzioni amministrative per le violazioni di norme tributarie, a norma dell'articolo 3, comma 133, della legge 23 dicembre 1996, n. 662\u00bb, \u00e8 il seguente: \n \u00abArt. 13 (Ravvedimento). - 1. La sanzione \u00e8 ridotta, semprech\u00e8 la violazione non sia stata gi\u00e0 constatata e comunque non siano iniziati accessi, ispezioni, verifiche o altre attivit\u00e0 amministrative di accertamento delle quali l'autore o i soggetti solidalmente obbligati, abbiano avuto formale conoscenza: \n a) ad un decimo del minimo nei casi di mancato pagamento del tributo o di un acconto, se esso viene eseguito nel termine di trenta giorni dalla data della sua commissione; \n a-bis) ad un nono del minimo se la regolarizzazione degli errori e delle omissioni, anche se incidenti sulla determinazione o sul pagamento del tributo, avviene entro novanta giorni dalla data dell'omissione o dell'errore, ovvero se la regolarizzazione delle omissioni e degli errori commessi in dichiarazione avviene entro novanta giorni dal termine per la presentazione della dichiarazione in cui l'omissione o l'errore \u00e8 stato commesso; \n b) ad un ottavo del minimo, se la regolarizzazione degli errori e delle omissioni, anche se incidenti sulla determinazione o sul pagamento del tributo, avviene entro il termine per la presentazione della dichiarazione relativa all'anno nel corso del quale \u00e8 stata commessa la violazione ovvero, quando non \u00e8 prevista dichiarazione periodica, entro un anno dall'omissione o dall'errore; \n b-bis) ad un settimo del minimo se la regolarizzazione degli errori e delle omissioni, anche se incidenti sulla determinazione o sul pagamento del tributo, avviene entro il termine per la presentazione della dichiarazione relativa all'anno successivo a quello nel corso del quale \u00e8 stata commessa la violazione ovvero, quando non \u00e8 prevista dichiarazione periodica, entro due anni dall'omissione o dall'errore; \n b-ter) ad un sesto del minimo se la regolarizzazione degli errori e delle omissioni, anche incidenti sulla determinazione o sul pagamento del tributo, avviene oltre il termine per la presentazione della dichiarazione relativa all'anno successivo a quello nel corso del quale \u00e8 stata commessa la violazione ovvero, quando non \u00e8 prevista dichiarazione periodica, oltre due anni dall'omissione o dall'errore; \n b-quater) ad un quinto del minimo se la regolarizzazione degli errori e delle omissioni, anche se incidenti sulla determinazione o sul pagamento del tributo, avviene dopo la constatazione della violazione ai sensi dell'articolo 24 della legge 7 gennaio 1929, n. 4, salvo che la violazione non rientri tra quelle indicate negli articoli 6, comma 2-bis, limitatamente all'ipotesi di omessa memorizzazione ovvero di memorizzazione con dati incompleti o non veritieri, o 11, comma 5, del decreto legislativo 18 dicembre 1997, n. 471; \n c) ad un decimo del minimo di quella prevista per l'omissione della presentazione della dichiarazione, se questa viene presentata con ritardo non superiore a novanta giorni ovvero a un decimo del minimo di quella prevista per l'omessa presentazione della dichiarazione periodica prescritta in materia di imposta sul valore aggiunto, se questa viene presentata con ritardo non superiore a trenta giorni. \n 1-bis. \n 1-ter. Ai fini dell'applicazione delle disposizioni di cui al presente articolo, per i tributi amministrati dall'Agenzia delle entrate non opera la preclusione di cui al comma 1, primo periodo, salva la notifica degli atti di liquidazione e di accertamento, comprese le comunicazioni recanti le somme dovute ai sensi degli articoli 36-bis e 36-ter del decreto del Presidente della Repubblica 29 settembre 1973, n. 600, e successive modificazioni, e 54-bis del decreto del Presidente della Repubblica 26 ottobre 1972, n. 633, e successive modificazioni. La preclusione di cui al comma 1, primo periodo, salva la notifica di avvisi di pagamento e atti di accertamento, non opera neanche per i tributi doganali e per le accise amministrati dall'Agenzia delle dogane e dei monopoli. \n 1-quater. Il pagamento e la regolarizzazione di cui al presente articolo non precludono l'inizio o la prosecuzione di accessi, ispezioni, verifiche o altre attivit\u00e0 amministrative di controllo e accertamento. \n 2. Il pagamento della sanzione ridotta deve essere eseguito contestualmente alla regolarizzazione del pagamento del tributo o della differenza, quando dovuti, nonch\u00e9 al pagamento degli interessi moratori calcolati al tasso legale con maturazione giorno per giorno. \n 3. Quando la liquidazione deve essere eseguita dall'ufficio, il ravvedimento si perfeziona con l'esecuzione dei pagamenti nel termine di sessanta giorni dalla notificazione dell'avviso di liquidazione. \n 4. \n 5. Le singole leggi e atti aventi forza di legge possono stabilire, a integrazione di quanto previsto nel presente articolo, ulteriori circostanze che importino l'attenuazione della sanzione.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-21&atto.codiceRedazionale=24G00026&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:45:21.959468"}
{"text": "\n\n\nArt. 13\n Adempimenti\n\n\n\n\n1. Nei periodi d'imposta oggetto di concordato, i contribuenti sono tenuti: \n\na) agli ordinari obblighi contabili e dichiarativi; \n\nb) alla comunicazione dei dati mediante la presentazione dei modelli per l'applicazione degli indici sintetici di affidabilit\u00e0 fiscale di cui all'articolo 9-bis del decreto-legge 24 aprile 2017, n. 50, convertito, con modificazioni, dalla legge 21 giugno 2017, n. 96. \n\n\n\n\n Note all'art. 13: \n - Per il riferimento all'articolo 9-bis del decreto-legge 24 aprile 2017, n. 50, convertito, con modificazioni, dalla legge 21 giugno 2017, n. 96, si veda nelle note all'articolo 1. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-21&atto.codiceRedazionale=24G00026&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:45:26.058031"}
{"text": "\n\n\nArt. 14\n Rinnovo del concordato\n\n\n1. Decorso il biennio oggetto di concordato, permanendo i requisiti di cui all'articolo 10 e in assenza delle cause di esclusione di cui all'articolo 11, l'Agenzia delle entrate formula, con le modalit\u00e0 di cui all'articolo 9, una nuova proposta di concordato biennale relativa al biennio successivo, a cui il contribuente pu\u00f2 aderire nei termini di cui all'articolo 9, comma 3. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-21&atto.codiceRedazionale=24G00026&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:45:30.154117"}
{"text": "\n\n\nArt. 15\n Reddito di lavoro autonomo oggetto di concordato\n\n\n\n\n1. Il reddito di lavoro autonomo derivante dall'esercizio di arti e professioni, rilevante ai fini delle imposte sui redditi, proposto al contribuente ai fini del concordato, \u00e8 individuato con riferimento all'articolo 54, comma 1, del testo unico delle imposte sui redditi, di cui al decreto del Presidente della Repubblica n. 917 del 1986, senza considerare i valori relativi a: \n\na) plusvalenze e minusvalenze di cui al citato articolo 54, commi 1-bis e 1-bis.1; \n\nb) redditi o quote di redditi relativi a partecipazioni in soggetti di cui all'articolo 5 del citato testo unico delle imposte sui redditi. \n\n\n\n\n2. Il saldo netto tra le plusvalenze e le minusvalenze, nonch\u00e9 i redditi derivanti dalle partecipazioni di cui al comma 1 determinano una corrispondente variazione del reddito concordato, ferma restando la dichiarazione di un reddito minimo di 2.000 euro. Nel caso di societ\u00e0 semplici e di soggetti a esse equiparati ai sensi dell'articolo 5 del predetto testo unico, il limite di euro 2.000 \u00e8 ripartito tra i soci o associati secondo le rispettive quote di partecipazione. \n\n\n\n Note all'art. 15: \n - Il testo dell'articolo 54 del testo unico delle imposte sui redditi, di cui al decreto del Presidente della Repubblica 22 dicembre 1986, n. 917, \u00e8 il seguente: \n \u00abArt. 54 (Determinazione del reddito di lavoro autonomo). - 1. Il reddito derivante dall'esercizio di arti e professioni \u00e8 costituito dalla differenza tra l'ammontare dei compensi in denaro o in natura percepiti nel periodo di imposta, anche sotto forma di partecipazione agli utili, e quello delle spese sostenute nel periodo stesso nell'esercizio dell'arte o della professione, salvo quanto stabilito nei successivi commi. I compensi sono computati al netto dei contributi previdenziali e assistenziali stabiliti dalla legge a carico del soggetto che li corrisponde. \n 1-bis. Concorrono a formare il reddito le plusvalenze dei beni strumentali, esclusi gli oggetti d'arte, di antiquariato o da collezione di cui al comma 5, se: \n a) sono realizzate mediante cessione a titolo oneroso; \n b) sono realizzate mediante il risarcimento, anche in forma assicurativa, per la perdita o il danneggiamento dei beni; \n c) i beni vengono destinati al consumo personale o familiare dell'esercente l'arte o la professione o a finalit\u00e0 estranee all'arte o professione. \n 1-bis.1. Le minusvalenze dei beni strumentali di cui al comma 1-bis sono deducibili se sono realizzate ai sensi delle lettere a) e b) del medesimo comma 1-bis. \n 1-ter. Si considerano plusvalenza o minusvalenza la differenza, positiva o negativa, tra il corrispettivo o l'indennit\u00e0 percepiti e il costo non ammortizzato ovvero, in assenza di corrispettivo, la differenza tra il valore normale del bene e il costo non ammortizzato. \n 1-quater. Concorrono a formare il reddito i corrispettivi percepiti a seguito di cessione della clientela o di elementi immateriali comunque riferibili all'attivit\u00e0 artistica o professionale. \n 2. Per i beni strumentali per l'esercizio dell'arte o della professione, esclusi gli oggetti d'arte, di antiquariato o da collezione di cui al comma 5, sono ammesse in deduzione quote annuali di ammortamento non superiori a quelle risultanti dall'applicazione al costo dei beni dei coefficienti stabiliti, per categorie di beni omogenei, con decreto del Ministro dell'economia e delle finanze . \u00c8 tuttavia consentita la deduzione integrale, nel periodo d'imposta in cui sono state sostenute, delle spese di acquisizione di beni strumentali il cui costo unitario non sia superiore a euro 516,4. La deduzione dei canoni di locazione finanziaria di beni strumentali \u00e8 ammessa per un periodo non inferiore alla met\u00e0 del periodo di ammortamento corrispondente al coefficiente stabilito nel predetto decreto; in caso di beni immobili, la deduzione \u00e8 ammessa per un periodo non inferiore a dodici anni. Ai fini del calcolo delle quote di ammortamento deducibili dei beni immobili strumentali, si applica l'articolo 36, commi 7 e 7-bis, del decreto-legge 4 luglio 2006, n. 223, convertito, con modificazioni, dalla legge 4 agosto 2006, n. 248. Per i beni di cui all'articolo 164, comma 1, lettera b), la deducibilit\u00e0 dei canoni di locazione finanziaria \u00e8 ammessa per un periodo non inferiore al periodo di ammortamento corrispondente al coefficiente stabilito a norma del primo periodo. I canoni di locazione finanziaria dei beni strumentali sono deducibili nel periodo d'imposta in cui maturano. Le spese relative all'ammodernamento, alla ristrutturazione e alla manutenzione di immobili utilizzati nell'esercizio di arti e professioni, che per le loro caratteristiche non sono imputabili ad incremento del costo dei beni ai quali si riferiscono, sono deducibili, nel periodo d'imposta di sostenimento, nel limite del 5 per cento del costo complessivo di tutti i beni materiali ammortizzabili, quale risulta all'inizio del periodo d'imposta dal registro di cui all'articolo 19 del decreto del Presidente della Repubblica 29 settembre 1973, n. 600, e successive modificazioni; l'eccedenza \u00e8 deducibile in quote costanti nei cinque periodi d'imposta successivi. \n 3. Le spese relative all'acquisto di beni mobili diversi da quelli indicati nel comma 4 adibiti promiscuamente all'esercizio dell'arte o professione e all'uso personale o familiare del contribuente sono ammortizzabili, o deducibili se il costo unitario non \u00e8 superiore a 1 milione di lire, nella misura del 50 per cento; nella stessa misura sono deducibili i canoni di locazione anche finanziaria e di noleggio e le spese relativi all'impiego di tali beni. Per gli immobili utilizzati promiscuamente, a condizione che il contribuente non disponga nel medesimo comune di altro immobile adibito esclusivamente all'esercizio dell'arte o professione, \u00e8 deducibile una somma pari al 50 per cento della rendita ovvero, in caso di immobili acquisiti mediante locazione, anche finanziaria, un importo pari al 50 per cento del relativo canone. Nella stessa misura sono deducibili le spese per i servizi relativi a tali immobili nonch\u00e9 quelle relative all'ammodernamento, ristrutturazione e manutenzione degli immobili utilizzati, che per le loro caratteristiche non sono imputabili ad incremento del costo dei beni ai quali si riferiscono. \n 3-bis. Le quote d'ammortamento, i canoni di locazione anche finanziaria o di noleggio e le spese di impiego e manutenzione relativi ad apparecchiature terminali per servizi di comunicazione elettronica ad uso pubblico di cui alla lettera gg) del comma 1 dell'articolo 1 del codice delle comunicazioni elettroniche, di cui al decreto legislativo 1\u00b0 agosto 2003, n. 259, sono deducibili nella misura dell'80 per cento. \n 4. \n 5. Le spese relative a prestazioni alberghiere e a somministrazioni di alimenti e bevande sono deducibili nella misura del 75 per cento, e, in ogni caso, per un importo complessivamente non superiore al 2 per cento dell'ammontare dei compensi percepiti nel periodo d'imposta. I limiti di cui al periodo precedente non si applicano alle spese relative a prestazioni alberghiere e di somministrazione di alimenti e bevande sostenute dall'esercente arte o professione per l'esecuzione di un incarico e addebitate analiticamente in capo al committente. Tutte le spese relative all'esecuzione di un incarico conferito e sostenute direttamente dal committente non costituiscono compensi in natura per il professionista.\n Le spese di rappresentanza sono deducibili nei limiti dell'1 per cento dei compensi percepiti nel periodo di imposta. Sono comprese nelle spese di rappresentanza anche quelle sostenute per l'acquisto o l'importazione di oggetti di arte, di antiquariato o da collezione, anche se utilizzati come beni strumentali per l'esercizio dell'arte o della professione, nonch\u00e9 quelle sostenute per l'acquisto o l'importazione di beni destinati ad essere ceduti a titolo gratuito. Sono integralmente deducibili, entro il limite annuo di 10.000 euro, le spese per l'iscrizione a master e a corsi di formazione o di aggiornamento professionale nonch\u00e9 le spese di iscrizione a convegni e congressi, comprese quelle di viaggio e soggiorno. Sono integralmente deducibili, entro il limite annuo di 5.000 euro, le spese sostenute per i servizi personalizzati di certificazione delle competenze, orientamento, ricerca e sostegno all'auto-imprenditorialit\u00e0, mirate a sbocchi occupazionali effettivamente esistenti e appropriati in relazione alle condizioni del mercato del lavoro, erogati dagli organismi accreditati ai sensi della disciplina vigente. Sono altres\u00ec integralmente deducibili gli oneri sostenuti per la garanzia contro il mancato pagamento delle prestazioni di lavoro autonomo fornita da forme assicurative o di solidariet\u00e0. \n 6. Tra le spese per prestazioni di lavoro deducibili si comprendono, salvo il disposto di cui al comma 6-bis, anche le quote delle indennit\u00e0 di cui alle lettere a) e c) del comma 1 dell'art. 16 maturate nel periodo di imposta.\n Le spese di vitto e alloggio sostenute per le trasferte effettuate fuori dal territorio comunale dai lavoratori dipendenti degli esercenti arti e professioni sono deducibili nelle misure previste dal comma 1-ter dell'articolo 62. \n 6-bis. Non sono ammesse deduzioni per i compensi al coniuge, ai figli, affidati o affiliati, minori di et\u00e0 o permanentemente inabili al lavoro, nonch\u00e9 agli ascendenti dell'artista o professionista ovvero dei soci o associati per il lavoro prestato o l'opera svolta nei confronti dell'artista o professionista ovvero della societ\u00e0 o associazione. I compensi non ammessi in deduzione non concorrono a formare il reddito complessivo dei percipienti. \n 7. \n 8. I redditi indicati alla lettera b) del comma 2 dell'articolo 49 sono costituiti dall'ammontare dei proventi in denaro o in natura percepiti nel periodo di imposta, anche sotto forma di partecipazione agli utili, ridotto del 25 per cento a titolo di deduzione forfettaria delle spese , ovvero del 40 per cento se i relativi compensi sono percepiti da soggetti di et\u00e0 inferiore a 35 anni; le partecipazioni agli utili e le indennit\u00e0 di cui alle lettere c), d) ed e) costituiscono reddito per l'intero ammontare percepito nel periodo di imposta. I redditi indicati alla lettera f) dello stesso comma sono costituiti dall'ammontare dei compensi in denaro o in natura percepiti nel periodo di imposta, ridotto del 15 per cento a titolo di deduzione forfettaria delle spese. I redditi indicati alla lettera f-bis) del comma 2 dell'articolo 53 sono costituiti dall'ammontare delle indennit\u00e0 in denaro o in natura percepite nel periodo di imposta. \n 8-bis. In deroga al principio della determinazione analitica del reddito, la base imponibile per i rapporti di cooperazione dei volontari e dei cooperanti \u00e8 determinata sulla base dei compensi convenzionali fissati annualmente con decreto del Ministero degli affari esteri di concerto con il Ministero del lavoro e delle politiche sociali, indipendentemente dalla durata temporale e dalla natura del contratto purch\u00e9 stipulato da organizzazione non governativa riconosciuta idonea ai sensi dell'articolo 28 della legge 26 febbraio 1987, n. 49.\u00bb. \n - Per il riferimento all'articolo 5 del testo unico delle imposte sui redditi, di cui al decreto del Presidente della Repubblica 22 dicembre 1986, n. 917, si veda nelle note all'articolo 12. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-21&atto.codiceRedazionale=24G00026&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:45:34.252734"}
{"text": "\n\n\nArt. 16\n Reddito d'impresa oggetto di concordato\n\n\n\n\n1. Il reddito d'impresa, rilevante ai fini delle imposte sui redditi, proposto al contribuente ai fini del concordato, \u00e8 individuato con riferimento all'articolo 56 del testo unico delle imposte sui redditi di cui al decreto del Presidente della Repubblica n. 917 del 1986 e, per quanto riguarda i contribuenti soggetti all'imposta sul reddito delle societ\u00e0, alle disposizioni di cui alla sezione I del capo II del titolo II del predetto testo unico delle imposte sui redditi, ovvero, relativamente alle imprese minori, all'articolo 66 del medesimo testo unico, senza considerare i valori relativi a: \n\na) plusvalenze realizzate di cui agli articoli 58, 86 e 87 e sopravvenienze attive di cui all'articolo 88, nonch\u00e9 minusvalenze e sopravvenienze passive di cui all'articolo 101 del predetto testo unico delle imposte sui redditi; \n\nb) redditi o quote di redditi relativi a partecipazioni in soggetti di cui all'articolo 5 del citato testo unico, o a un Gruppo europeo di interesse economico GEIE di cui all'articolo 11, comma 4, del decreto legislativo 23 luglio 1991, n. 240, ovvero in societ\u00e0 ed enti di cui all'articolo 73, comma 1, del predetto testo unico delle imposte sui redditi. \n\n\n\n\n2. Il saldo netto tra le plusvalenze, le sopravvenienze attive, le minusvalenze e le sopravvenienze passive, nonch\u00e9 i redditi derivanti dalle partecipazioni di cui al comma 1 determinano una corrispondente variazione del reddito concordato secondo i meccanismi previsti dalle singole disposizioni a esse applicabili. \n\n\n\n3. Le perdite fiscali conseguite dal contribuente nei periodi di imposta precedenti riducono il reddito determinato ai sensi del presente articolo secondo le disposizioni di cui agli articoli 8 e 84 del citato testo unico delle imposte sui redditi. \n\n\n\n4. In ogni caso il reddito assoggettato a imposizione non pu\u00f2 essere inferiore a 2.000 euro. Nel caso di societ\u00e0 in nome collettivo e societ\u00e0 in accomandita semplice e di soggetti a esse equiparati ai sensi dell'articolo 5 del testo unico delle imposte sui redditi, nonch\u00e9 dei soggetti di cui agli articoli 115 e 116 del medesimo testo unico il limite di 2.000 euro \u00e8 ripartito tra i soci o associati secondo le rispettive quote di partecipazione. \n\n\n\n Note all'art. 16: \n - Il testo dell'articolo 56 del testo unico delle imposte sui redditi, di cui al decreto del Presidente della Repubblica 22 dicembre 1986, n. 917, \u00e8 il seguente: \n \u00abArt. 56 (Determinazione del reddito d'impresa). - 1.\n Il reddito d'impresa \u00e8 determinato secondo le disposizioni della sezione I del capo II del titolo II, salvo quanto stabilito nel presente capo. Le disposizioni della predetta sezione I e del capo VI del titolo II, relative alle societ\u00e0 e agli enti di cui all'articolo 73, comma 1, lettere a) e b), valgono anche per le societ\u00e0 in nome collettivo e in accomandita semplice. \n 2. Se dall'applicazione del comma 1 risulta una perdita, questa, al netto dei proventi esenti dall'imposta per la parte del loro ammontare che eccede i componenti negativi non dedotti ai sensi degli articoli 61 e 109, comma 5, \u00e8 computata in diminuzione del reddito a norma dell'articolo 8. Per le perdite derivanti dalla partecipazione in societ\u00e0 in nome collettivo e in accomandita semplice si applicano le disposizioni del comma 2 dell'articolo 8. \n 3. Oltre ai proventi di cui alle lettere a) e b) dell'articolo 91, non concorrono alla formazione del reddito: \n a) le indennit\u00e0 per la cessazione di rapporti di agenzia delle persone fisiche e delle societ\u00e0 di persone; \n b) le plusvalenze, le indennit\u00e0 e gli altri redditi indicati alle lettere da g) a n) del comma 1 dell'articolo 17, quando ne \u00e8 richiesta la tassazione separata a norma del comma 2 dello stesso articolo. \n 4. Ai fini dell'applicazione del comma 2 non rileva la quota esente dei proventi di cui all'articolo 87, determinata secondo quanto previsto nel presente capo. \n 5. Nei confronti dei soggetti che esercitano attivit\u00e0 di allevamento di animali oltre il limite di cui alla lettera b) del comma 2 dell'articolo 32 il reddito relativo alla parte eccedente concorre a formare il reddito d'impresa nell'ammontare determinato attribuendo a ciascun capo un reddito pari al valore medio del reddito agrario riferibile a ciascun capo allevato entro il limite medesimo, moltiplicato per un coefficiente idoneo a tener conto delle diverse incidenze dei costi. Le relative spese e gli altri componenti negativi non sono ammessi in deduzione. Il valore medio e il coefficiente di cui al primo periodo sono stabiliti ogni due anni con decreto del Ministro dell'economia e delle finanze, di concerto con il Ministro delle politiche agricole e forestali. Le disposizioni del presente comma non si applicano nei confronti dei redditi di cui all'articolo 55, comma 2, lettera c). Il coefficiente moltiplicatore non si applica agli allevatori che si avvalgono esclusivamente dell'opera di propri familiari quando, per la natura del rapporto, non si configuri l'impresa familiare. Il contribuente ha facolt\u00e0, in sede di dichiarazione dei redditi, di non avvalersi delle disposizioni del presente comma. Ai fini del rapporto di cui all'articolo 96, i proventi dell'allevamento di animali di cui al presente comma, si computano nell'ammontare ivi stabilito. Se il periodo d'imposta \u00e8 superiore o inferiore a dodici mesi, i redditi di cui al presente comma sono ragguagliati alla durata di esso.\u00bb. \n - La sezione I del capo II del titolo II del testo unico delle imposte sui redditi di cui al decreto del Presidente della Repubblica 22 dicembre 1986, n. 917, contiene disposizioni in materia di determinazione della base imponibile delle societ\u00e0. \n - Il testo degli articoli 58, 86, 87, 88 e 101 del testo unico delle imposte sui redditi, di cui al decreto del Presidente della Repubblica 22 dicembre 1986, n. 917, \u00e8 il seguente: \n \u00abArt. 58 (Plusvalenze). - 1. Per le plusvalenze derivanti da cessione delle aziende, le disposizioni del comma 4 dell'articolo 86 non si applicano quando \u00e8 richiesta la tassazione separata a norma del comma 2 dell'articolo 17. Il trasferimento di azienda per causa di morte o per atto gratuito non costituisce realizzo di plusvalenze dell'azienda stessa; l'azienda \u00e8 assunta ai medesimi valori fiscalmente riconosciuti nei confronti del dante causa. I criteri di cui al periodo precedente si applicano anche qualora, a seguito dello scioglimento, entro cinque anni dall'apertura della successione, della societ\u00e0 esistente tra gli eredi, la predetta azienda resti acquisita da uno solo di essi. \n 2. Le plusvalenze di cui all'articolo 87 non concorrono alla formazione del reddito imponibile in quanto esenti limitatamente al 60 per cento del loro ammontare. \n 3. Le plusvalenze dei beni relativi all'impresa concorrono a formare il reddito anche se i beni vengono destinati al consumo personale o familiare dell'imprenditore o a finalit\u00e0 estranee all'esercizio dell'impresa.\u00bb. \n \u00abArt. 86 (Plusvalenze patrimoniali). - 1. Le plusvalenze dei beni relativi all'impresa, diversi da quelli indicati nel comma 1 dell'articolo 85, concorrono a formare il reddito: \n a) se sono realizzate mediante cessione a titolo oneroso; \n b) se sono realizzate mediante il risarcimento, anche in forma assicurativa, per la perdita o il danneggiamento dei beni; \n c) se i beni vengono assegnati ai soci o destinati a finalit\u00e0 estranee all'esercizio dell'impresa. \n 2. Nelle ipotesi di cui alle lettere a) e b) del comma 1 la plusvalenza \u00e8 costituita dalla differenza fra il corrispettivo o l'indennizzo conseguito, al netto degli oneri accessori di diretta imputazione, e il costo non ammortizzato. Concorrono alla formazione del reddito anche le plusvalenze delle aziende, compreso il valore di avviamento, realizzate unitariamente mediante cessione a titolo oneroso. Se il corrispettivo della cessione \u00e8 costituito esclusivamente da beni ammortizzabili, anche se costituenti un complesso o ramo aziendale, e questi vengono complessivamente iscritti in bilancio allo stesso valore al quale vi erano iscritti i beni ceduti, si considera plusvalenza soltanto il conguaglio in denaro eventualmente pattuito. \n 3. Nell'ipotesi di cui alla lettera c) del comma 1, la plusvalenza \u00e8 costituita dalla differenza tra il valore normale e il costo non ammortizzato dei beni. \n 4. Le plusvalenze realizzate, diverse da quelle di cui al successivo articolo 87, determinate a norma del comma 2, concorrono a formare il reddito, per l'intero ammontare nell'esercizio in cui sono state realizzate ovvero, se i beni sono stati posseduti per un periodo non inferiore a tre anni, o a due anni per le societ\u00e0 sportive professionistiche, a scelta del contribuente, in quote costanti nell'esercizio stesso e nei successivi, ma non oltre il quarto. La predetta scelta deve risultare dalla dichiarazione dei redditi; se questa non \u00e8 presentata la plusvalenza concorre a formare il reddito per l'intero ammontare nell'esercizio in cui \u00e8 stata realizzata. Per i beni che costituiscono immobilizzazioni finanziarie, diverse da quelle di cui al successivo articolo 87, le disposizioni dei periodi precedenti si applicano per quelli iscritti come tali negli ultimi tre bilanci; si considerano ceduti per primi i beni acquisiti in data pi\u00f9 recente. Le plusvalenze realizzate mediante cessione dei diritti all'utilizzo esclusivo della prestazione dell'atleta per le societ\u00e0 sportive professionistiche concorrono a formare il reddito in quote costanti ai sensi del primo periodo e alle condizioni indicate nel secondo periodo nei limiti della parte proporzionalmente corrispondente al corrispettivo eventualmente conseguito in denaro; la residua parte della plusvalenza concorre a formare il reddito nell'esercizio in cui \u00e8 stata realizzata. \n 4-bis. Per le plusvalenze realizzate su partecipazioni in imprese o enti residenti o localizzati in Stati o territori a regime fiscale privilegiato individuati in base ai criteri di cui all'articolo 47-bis, comma 1, per i quali sussiste la condizione di cui al comma 2, lettera a), del medesimo articolo, al cedente controllante, ai sensi del comma 2 dell'articolo 167, residente nel territorio dello Stato, ovvero alle cedenti residenti sue controllate, spetta un credito d'imposta ai sensi dell'articolo 165 in ragione delle imposte assolte dall'impresa o ente partecipato sugli utili maturati durante il periodo di possesso della partecipazione, in proporzione delle partecipazioni cedute e nei limiti dell'imposta italiana relativa a tali plusvalenze. La detrazione del credito d'imposta di cui al periodo precedente spetta per l'ammontare dello stesso non utilizzato dal cedente ai sensi dell'articolo 89, comma 3; tale ammontare, ai soli fini dell'applicazione dell'imposta, \u00e8 computato in aumento del reddito complessivo. Se nella dichiarazione \u00e8 stato omesso soltanto il computo del credito d'imposta in aumento del reddito complessivo, si pu\u00f2 procedere di ufficio alla correzione anche in sede di liquidazione dell'imposta dovuta in base alla dichiarazione dei redditi. \n 5. La cessione dei beni ai creditori in sede di concordato preventivo non costituisce realizzo delle plusvalenze e minusvalenze dei beni, comprese quelle relative alle rimanenze e il valore di avviamento. \n 5-bis. Nelle ipotesi dell'articolo 47, commi 5 e 7, costituiscono plusvalenze le somme o il valore normale dei beni ricevuti a titolo di ripartizione del capitale e delle riserve di capitale per la parte che eccede il valore fiscalmente riconosciuto delle partecipazioni.\u00bb. \n \u00abArt. 87 (Plusvalenze esenti). - 1. Non concorrono alla formazione del reddito imponibile in quanto esenti nella misura del 95 per cento le plusvalenze realizzate e determinate ai sensi dell'articolo 86, commi 1, 2 e 3, relativamente ad azioni o quote di partecipazioni in societ\u00e0 ed enti indicati nell'articolo 5, escluse le societ\u00e0 semplici e gli enti alle stesse equiparate, e nell'articolo 73, comprese quelle non rappresentate da titoli, con i seguenti requisiti: \n a) ininterrotto possesso dal primo giorno del dodicesimo mese precedente quello dell'avvenuta cessione considerando cedute per prime le azioni o quote acquisite in data pi\u00f9 recente (807) (815); \n b) classificazione nella categoria delle immobilizzazioni finanziarie nel primo bilancio chiuso durante il periodo di possesso; \n c) residenza fiscale o localizzazione dell'impresa o ente partecipato in Stati o territori diversi da quelli a regime fiscale privilegiato individuati in base ai criteri di cui all'articolo 47-bis, comma 1, o, alternativamente, la dimostrazione, anche a seguito dell'esercizio dell'interpello di cui allo stesso articolo 47-bis, comma 3, della sussistenza della condizione di cui al comma 2, lettera b), del medesimo articolo. Qualora il contribuente intenda far valere la sussistenza di tale ultima condizione ma non abbia presentato la predetta istanza di interpello ovvero, avendola presentata, non abbia ricevuto risposta favorevole, la percezione di plusvalenze derivanti dalla cessione di partecipazioni in imprese o enti residenti o localizzati in Stati o territori a regime fiscale privilegiato individuati in base ai criteri di cui all'articolo 47-bis, comma 1, deve essere segnalata nella dichiarazione dei redditi da parte del socio residente; nei casi di mancata o incompleta indicazione nella dichiarazione dei redditi si applica la sanzione amministrativa prevista dall'articolo 8, comma 3-ter, del decreto legislativo 18 dicembre 1997, n. 471. Ai fini della presente lettera, la condizione indicata nell'articolo 47-bis, comma 2, lettera b), deve sussistere, ininterrottamente, sin dal primo periodo di possesso; tuttavia, per i rapporti detenuti da pi\u00f9 di cinque periodi di imposta e oggetto di realizzo con controparti non appartenenti allo stesso gruppo del dante causa, \u00e8 sufficiente che tale condizione sussista, ininterrottamente, per i cinque periodi d'imposta anteriori al realizzo stesso. Ai fini del precedente periodo si considerano appartenenti allo stesso gruppo i soggetti residenti o meno nel territorio dello Stato tra i quali sussiste un rapporto di controllo ai sensi del comma 2 dell'articolo 167 ovvero che, ai sensi del medesimo comma 2, sono sottoposti al comune controllo da parte di altro soggetto residente o meno nel territorio dello Stato; \n d) esercizio da parte della societ\u00e0 partecipata di un'impresa commerciale secondo la definizione di cui all'articolo 55. Senza possibilit\u00e0 di prova contraria si presume che questo requisito non sussista relativamente alle partecipazioni in societ\u00e0 il cui valore del patrimonio \u00e8 prevalentemente costituito da beni immobili diversi dagli immobili alla cui produzione o al cui scambio \u00e8 effettivamente diretta l'attivit\u00e0 dell'impresa, dagli impianti e dai fabbricati utilizzati direttamente nell'esercizio d'impresa. Si considerano direttamente utilizzati nell'esercizio d'impresa gli immobili concessi in locazione finanziaria e i terreni su cui la societ\u00e0 partecipata svolge l'attivit\u00e0 agricola. \n 1-bis. Le cessioni delle azioni o quote appartenenti alla categoria delle immobilizzazioni finanziarie e di quelle appartenenti alla categoria dell'attivo circolante vanno considerate separatamente con riferimento a ciascuna categoria. \n 2. Il requisito di cui al comma 1, lettera c), deve sussistere, ininterrottamente, sin dal primo periodo di possesso; tuttavia, per i rapporti detenuti da pi\u00f9 di cinque periodi di imposta e oggetto di realizzo con controparti non appartenenti allo stesso gruppo del dante causa, \u00e8 sufficiente che tale condizione sussista, ininterrottamente, per i cinque periodi d'imposta anteriori al realizzo stesso. Ai fini del precedente periodo si considerano appartenenti allo stesso gruppo i soggetti residenti o meno nel territorio dello Stato tra i quali sussiste un rapporto di controllo ai sensi del comma 2 dell'articolo 167 ovvero che, ai sensi del medesimo comma 2, sono sottoposti al comune controllo da parte di altro soggetto residente o non residente nel territorio dello Stato. Il requisito di cui al comma 1, lettera d), deve sussistere ininterrottamente, al momento del realizzo, almeno dall'inizio del terzo periodo d'imposta anteriore al realizzo stesso. \n 3. L'esenzione di cui al comma 1 si applica, alle stesse condizioni ivi previste, alle plusvalenze realizzate e determinate ai sensi dell'articolo 86, commi 1, 2 e 3, relativamente alle partecipazioni al capitale o al patrimonio, ai titoli e agli strumenti finanziari similari alle azioni ai sensi dell'articolo 44, comma 2, lettera a) ed ai contratti di cui all'articolo 109, comma 9, lettera b). Concorrono in ogni caso alla formazione del reddito per il loro intero ammontare gli utili relativi ai contratti di cui all'articolo 109, comma 9, lettera b) , che non soddisfano le condizioni di cui all'articolo 44, comma 2, lettera a), ultimo periodo. \n 4. Fermi rimanendo quelli di cui alle lettere a), b) e c), il requisito di cui alla lettera d) del comma 1 non rileva per le partecipazioni in societ\u00e0 i cui titoli sono negoziati nei mercati regolamentati. Alle plusvalenze realizzate mediante offerte pubbliche di vendita si applica l'esenzione di cui ai commi 1 e 3 indipendentemente dal verificarsi del requisito di cui alla predetta lettera d). \n 5. Per le partecipazioni in societ\u00e0 la cui attivit\u00e0 consiste in via esclusiva o prevalente nell'assunzione di partecipazioni, i requisiti di cui alle lettere c) e d) del comma 1 si riferiscono alle societ\u00e0 indirettamente partecipate e si verificano quando tali requisiti sussistono nei confronti delle partecipate che rappresentano la maggior parte del valore del patrimonio sociale della partecipante. \n 6. Le disposizioni del presente articolo si applicano anche alle plusvalenze di cui all'articolo 86, comma 5-bis. \n 7.\u00bb \n \u00abArt. 88 (Sopravvenienze attive). - 1. Si considerano sopravvenienze attive i ricavi o altri proventi conseguiti a fronte di spese, perdite od oneri dedotti o di passivit\u00e0 iscritte in bilancio in precedenti esercizi e i ricavi o altri proventi conseguiti per ammontare superiore a quello che ha concorso a formare il reddito in precedenti esercizi, nonch\u00e9 la sopravvenuta insussistenza di spese, perdite od oneri dedotti o di passivit\u00e0 iscritte in bilancio in precedenti esercizi. \n 2. Se le indennit\u00e0 di cui alla lettera b) del comma 1 dell'articolo 86 vengono conseguite per ammontare superiore a quello che ha concorso a formare il reddito in precedenti esercizi, l'eccedenza concorre a formare il reddito a norma del comma 4 del detto articolo. \n 3. Sono inoltre considerati sopravvenienze attive: \n a) le indennit\u00e0 conseguite a titolo di risarcimento, anche in forma assicurativa, di danni diversi da quelli considerati alla lettera f) del comma 1 dell'articolo 85 e alla lettera b) del comma 1 dell'articolo 86; \n b) i proventi in denaro o in natura conseguiti a titolo di contributo o di liberalit\u00e0, esclusi i contributi di cui alle lettere g) e h) del comma 1 dell'articolo 85 e quelli per l'acquisto di beni ammortizzabili indipendentemente dal tipo di finanziamento adottato. Tali proventi concorrono a formare il reddito nell'esercizio in cui sono stati incassati o in quote costanti nell'esercizio in cui sono stati incassati e nei successivi ma non oltre il quarto. Sono fatte salve le agevolazioni connesse alla realizzazione di investimenti produttivi concesse nei territori montani di cui alla legge 31 gennaio 1994, n. 97, nonch\u00e9 quelle concesse ai sensi del testo unico delle leggi sugli interventi nel Mezzogiorno, approvato con decreto del Presidente della Repubblica 6 marzo 1978, n. 218, per la decorrenza prevista al momento della concessione delle stesse. Non si considerano contributi o liberalit\u00e0 i finanziamenti erogati dallo Stato, dalle Regioni e dalle Province autonome per la costruzione, ristrutturazione e manutenzione straordinaria ed ordinaria di immobili di edilizia residenziale pubblica concessi agli Istituti autonomi per le case popolari, comunque denominati, e agli enti aventi le stesse finalit\u00e0 sociali dei predetti Istituti, istituiti nella forma di societ\u00e0 che rispondono ai requisiti della legislazione dell'Unione europea in materia di \"in house providing\" e che siano costituiti e operanti alla data del 31 dicembre 2013, nonch\u00e9 quelli erogati alle cooperative edilizie a propriet\u00e0 indivisa e di abitazione per la costruzione, ristrutturazione e manutenzione ordinaria e straordinaria di immobili destinati all'assegnazione in godimento o locazione. \n 3-bis. Non costituiscono sopravvenienze attive, in quanto esclusi, i contributi percepiti a titolo di liberalit\u00e0 dai soggetti sottoposti alle procedure concorsuali previste dal Regio decreto 16 marzo 1942, n. 267, dal decreto legislativo 8 luglio 1999, n. 270, dal decreto-legge 23 dicembre 2003, n. 347, convertito, con modificazioni, dalla legge 18 febbraio 2004, n. 39, ovvero alle procedure di crisi di cui all'articolo 20 del decreto legislativo 16 novembre 2015, n. 180 nonch\u00e9 alla procedura di amministrazione straordinaria di cui agli articoli 70 e seguenti del decreto legislativo 1\u00b0 settembre 1993, n. 385, ad esclusione di quelli provenienti da societ\u00e0 controllate dall'impresa o controllate dalla stessa societ\u00e0 che controlla l'impresa. Le disposizioni del precedente periodo si applicano anche ai contributi percepiti nei ventiquattro mesi successivi alla chiusura delle predette procedure. \n 4. Non si considerano sopravvenienze attive i versamenti in denaro o in natura fatti a fondo perduto o in conto capitale alle societ\u00e0 e agli enti di cui all'articolo 73, comma 1, lettere a) e b), dai propri soci, n\u00e9 gli apporti effettuati dai possessori di strumenti similari alle azioni. \n 4-bis. La rinuncia dei soci ai crediti si considera sopravvenienza attiva per la parte che eccede il relativo valore fiscale. A tal fine, il socio, con dichiarazione sostitutiva di atto notorio, comunica alla partecipata tale valore; in assenza di tale comunicazione, il valore fiscale del credito \u00e8 assunto pari a zero. Nei casi di operazioni di conversione del credito in partecipazioni si applicano le disposizioni dei periodi precedenti e il valore fiscale delle medesime partecipazioni viene assunto in un importo pari al valore fiscale del credito oggetto di conversione, al netto delle perdite sui crediti eventualmente deducibili per il creditore per effetto della conversione stessa. \n 4-ter. Non si considerano, altres\u00ec, sopravvenienze attive le riduzioni dei debiti dell'impresa in sede di concordato fallimentare o preventivo liquidatorio o di procedure estere equivalenti, previste in Stati o territori con i quali esiste un adeguato scambio di informazioni, o per effetto della partecipazione delle perdite da parte dell'associato in partecipazione. In caso di concordato di risanamento, di accordo di ristrutturazione dei debiti omologato ai sensi dell'articolo 182-bis del regio decreto 16 marzo 1942, n. 267, ovvero di un piano attestato ai sensi dell'articolo 67, terzo comma, lettera d), del citato regio decreto n. 267 del 1942, pubblicato nel registro delle imprese, o di procedure estere a queste equivalenti, la riduzione dei debiti dell'impresa non costituisce sopravvenienza attiva per la parte che eccede le perdite, pregresse e di periodo, di cui all'articolo 84, senza considerare il limite dell'ottanta per cento, la deduzione di periodo e l'eccedenza relativa all'aiuto alla crescita economica di cui all'articolo 1, comma 4, del decreto-legge 6 dicembre 2011, n. 201, convertito, con modificazioni, dalla legge 22 dicembre 2011, n. 214, e gli interessi passivi e gli oneri finanziari assimilati di cui al comma 4 dell'articolo 96 del presente testo unico. Ai fini del presente comma rilevano anche le perdite trasferite al consolidato nazionale di cui all'articolo 117 e non ancora utilizzate. Le disposizioni del presente comma si applicano anche per le operazioni di cui al comma 4-bis. \n 5. In caso di cessione del contratto di locazione finanziaria il valore normale del bene costituisce sopravvenienza attiva.\u00bb \n \u00abArt. 101 (Minusvalenze patrimoniali, sopravvenienze passive e perdite). - 1. Le minusvalenze dei beni relativi all'impresa, diversi da quelli indicati negli articoli 85, comma 1, e 87, determinate con gli stessi criteri stabiliti per la determinazione delle plusvalenze, sono deducibili se sono realizzate ai sensi dell'articolo 86, commi 1, lettere a) e b), e 2. \n 1-bis. \n 2. Per la valutazione dei beni indicati nell'articolo 85, comma 1, lettere c), d) ed e), che costituiscono immobilizzazioni finanziarie si applicano le disposizioni dell'articolo 94; tuttavia, per i titoli di cui alla citata lettera e) negoziati nei mercati regolamentati italiani o esteri, le minusvalenze sono deducibili in misura non eccedente la differenza tra il valore fiscalmente riconosciuto e quello determinato in base alla media aritmetica dei prezzi rilevati nell'ultimo semestre. \n 2-bis. In deroga al comma 2, per i soggetti che redigono il bilancio in base ai principi contabili internazionali di cui al regolamento (CE) n. 1606/2002 del Parlamento europeo e del Consiglio, del 19 luglio 2002, la valutazione dei beni indicati nell'articolo 85, comma 1, lettere c), d) ed e), che si considerano immobilizzazioni finanziarie ai sensi dell'articolo 85, comma 3-bis, rileva secondo le disposizioni dell'articolo 110, comma 1-bis. \n 3. Per le immobilizzazioni finanziarie costituite da partecipazioni in imprese controllate o collegate, iscritte in bilancio a norma dell'articolo 2426, n. 4), del codice civile o di leggi speciali, non \u00e8 deducibile, anche a titolo di ammortamento, la parte del costo di acquisto eccedente il valore corrispondente alla frazione di patrimonio netto risultante dall'ultimo bilancio dell'impresa partecipata. \n 4. Si considerano sopravvenienze passive il mancato conseguimento di ricavi o altri proventi che hanno concorso a formare il reddito in precedenti esercizi, il sostenimento di spese, perdite od oneri a fronte di ricavi o altri proventi che hanno concorso a formare il reddito in precedenti esercizi e la sopravvenuta insussistenza di attivit\u00e0 iscritte in bilancio in precedenti esercizi diverse da quelle di cui all'articolo 87. \n 5. Le perdite di beni di cui al comma 1, commisurate al costo non ammortizzato di essi, e le perdite su crediti, diverse da quelle deducibili ai sensi del comma 3 dell'articolo 106, sono deducibili se risultano da elementi certi e precisi e in ogni caso, per le perdite su crediti, se il debitore \u00e8 assoggettato a procedure concorsuali o ha concluso un accordo di ristrutturazione dei debiti omologato ai sensi dell'articolo 182-bis del regio decreto 16 marzo 1942, n. 267 o un piano attestato ai sensi dell'articolo 67, terzo comma, lettera d), del Regio decreto 16 marzo 1942, n. 267 o \u00e8 assoggettato a procedure estere equivalenti, previste in Stati o territori con i quali esiste un adeguato scambio di informazioni. Ai fini del presente comma, il debitore si considera assoggettato a procedura concorsuale dalla data della sentenza dichiarativa del fallimento o del provvedimento che ordina la liquidazione coatta amministrativa o del decreto di ammissione alla procedura di concordato preventivo o del decreto di omologazione dell'accordo di ristrutturazione o del decreto che dispone la procedura di amministrazione straordinaria delle grandi imprese in crisi o, per le procedure estere equivalenti, dalla data di ammissione ovvero, per i predetti piani attestati, dalla data di iscrizione nel registro delle imprese. Gli elementi certi e precisi sussistono in ogni caso quando il credito sia di modesta entit\u00e0 e sia decorso un periodo di sei mesi dalla scadenza di pagamento del credito stesso. Il credito si considera di modesta entit\u00e0 quando ammonta ad un importo non superiore a 5.000 euro per le imprese di pi\u00f9 rilevante dimensione di cui all'articolo 27, comma 10, del decreto-legge 29 novembre 2008, n. 185, convertito, con modificazioni, dalla legge 28 gennaio 2009, n. 2, e non superiore a 2.500 euro per le altre imprese. Gli elementi certi e precisi sussistono inoltre quando il diritto alla riscossione del credito \u00e8 prescritto. Gli elementi certi e precisi sussistono inoltre in caso di cancellazione dei crediti dal bilancio operata in applicazione dei principi contabili. \n 5-bis. Per i crediti di modesta entit\u00e0 e per quelli vantati nei confronti di debitori che siano assoggettati a procedure concorsuali o a procedure estere equivalenti ovvero abbiano concluso un accordo di ristrutturazione dei debiti o un piano attestato di risanamento, la deduzione della perdita su crediti \u00e8 ammessa, ai sensi del comma 5, nel periodo di imputazione in bilancio, anche quando detta imputazione avvenga in un periodo di imposta successivo a quello in cui, ai sensi del predetto comma, sussistono gli elementi certi e precisi ovvero il debitore si considera assoggettato a procedura concorsuale, semprech\u00e8 l'imputazione non avvenga in un periodo di imposta successivo a quello in cui, secondo la corretta applicazione dei principi contabili, si sarebbe dovuto procedere alla cancellazione del credito dal bilancio. \n 6. Le perdite attribuite per trasparenza dalle societ\u00e0 in nome collettivo e in accomandita semplice sono utilizzabili solo in abbattimento degli utili attribuiti per trasparenza dalla stessa societ\u00e0 che ha generato le perdite. \n 7. I versamenti in denaro o in natura fatti a fondo perduto o in conto capitale alle societ\u00e0 indicate al comma 6 dai propri soci e la rinuncia degli stessi soci ai crediti non sono ammessi in deduzione ed il relativo ammontare, nei limiti del valore fiscale del credito oggetto di rinuncia, si aggiunge al costo della partecipazione.\u00bb. \n - Per il riferimento all'articolo 5 del testo unico delle imposte sui redditi, di cui al decreto del Presidente della Repubblica 22 dicembre 1986, n. 917, si veda nelle note all'articolo 12. \n - Si riporta il comma 4 dell'articolo 11 del decreto legislativo 23 luglio 1991, n. 240, recante: \u00abNorme per l'applicazione del regolamento n. 85/2137/CEE relativo all'istituzione di un Gruppo europeo di interesse economico - GEIE, ai sensi dell'art. 17 della legge 29 dicembre 1990, n. 428\u00bb: \n \u00ab4. I redditi e le perdite del GEIE, determinati secondo le disposizioni del testo unico delle imposte sui redditi, approvato con decreto del Presidente della Repubblica 22 dicembre 1986, n. 917, sono imputati a ciascun membro, agli effetti delle imposte ivi indicate, indipendentemente dall'effettiva percezione, nella proporzione prevista nel rispettivo contratto di gruppo o, in mancanza, in parti uguali. Ai fini dell'applicazione delle imposte nei confronti dei soggetti non residenti nel territorio dello Stato si considerano prodotti nel territorio stesso i redditi e le perdite imputati ai membri non residenti.\u00bb. \n - Il testo dell'articolo 73, comma 1, del testo unico delle imposte sui redditi, di cui al decreto del Presidente della Repubblica 22 dicembre 1986, n. 917, \u00e8 il seguente: \n \u00abArt. 73 (Soggetti passivi). - 1. Sono soggetti all'imposta sul reddito delle societ\u00e0: \n a) le societ\u00e0 per azioni e in accomandita per azioni, le societ\u00e0 a responsabilit\u00e0 limitata, le societ\u00e0 cooperative e le societ\u00e0 di mutua assicurazione, nonch\u00e9 le societ\u00e0 europee di cui al regolamento (CE) n. 2157/2001 e le societ\u00e0 cooperative europee di cui al regolamento (CE) n. 1435/2003 residenti nel territorio dello Stato; \n b) gli enti pubblici e privati diversi dalle societ\u00e0, nonch\u00e9 i trust, residenti nel territorio dello Stato, che hanno per oggetto esclusivo o principale l'esercizio di attivit\u00e0 commerciali; (688) (698) \n c) gli enti pubblici e privati diversi dalle societ\u00e0, i trust che non hanno per oggetto esclusivo o principale l'esercizio di attivit\u00e0 commerciale nonch\u00e9 gli organismi di investimento collettivo del risparmio, residenti nel territorio dello Stato; \n d) le societ\u00e0 e gli enti di ogni tipo, compresi i trust, con o senza personalit\u00e0 giuridica, non residenti nel territorio dello Stato.\u00bb. \n - Il testo degli articoli 8 e 84 del testo unico delle imposte sui redditi, di cui al decreto del Presidente della Repubblica 22 dicembre 1986, n. 917, \u00e8 il seguente: \n \u00abArt. 8 (Determinazione del reddito complessivo). - 1. Il reddito complessivo si determina sommando i redditi di ogni categoria che concorrono a formarlo e sottraendo le perdite derivanti dall'esercizio di arti e professioni. Non concorrono a formare il reddito complessivo dei percipienti i compensi non ammessi in deduzione ai sensi dell'articolo 60. \n 2. Le perdite delle societ\u00e0 in nome collettivo ed in accomandita semplice di cui all'articolo 5, nonch\u00e9 quelle delle societ\u00e0 semplici e delle associazioni di cui allo stesso articolo derivanti dall'esercizio di arti e professioni, si sottraggono per ciascun socio o associato nella proporzione stabilita dall'articolo 5. Per le perdite della societ\u00e0 in accomandita semplice che eccedono l'ammontare del capitale sociale la presente disposizione si applica nei soli confronti dei soci accomandatari. \n 3. Le perdite derivanti dall'esercizio di imprese commerciali e quelle derivanti dalla partecipazione in societ\u00e0 in nome collettivo e in accomandita semplice sono computate in diminuzione dei relativi redditi conseguiti nei periodi d'imposta e, per la differenza, nei successivi, in misura non superiore all'80 per cento dei relativi redditi conseguiti in detti periodi d'imposta e per l'intero importo che trova capienza in essi. Si applicano le disposizioni dell'articolo 84, comma 2, e, limitatamente alle societ\u00e0 in nome collettivo ed in accomandita semplice, quelle di cui al comma 3 del medesimo articolo 84.\u00bb. \n \u00abArt. 84 (Riporto delle perdite). - 1. La perdita di un periodo d'imposta, determinata con le stesse norme valevoli per la determinazione del reddito, pu\u00f2 essere computata in diminuzione del reddito dei periodi d'imposta successivi in misura non superiore all'ottanta per cento del reddito imponibile di ciascuno di essi e per l'intero importo che trova capienza in tale ammontare. Per i soggetti che fruiscono di un regime di esenzione dell'utile la perdita \u00e8 riportabile per l'ammontare che eccede l'utile che non ha concorso alla formazione del reddito negli esercizi precedenti. La perdita \u00e8 diminuita dei proventi esenti dall'imposta diversi da quelli di cui all'articolo 87, per la parte del loro ammontare che eccede i componenti negativi non dedotti ai sensi dell'articolo 109, comma 5. Detta differenza potr\u00e0 tuttavia essere computata in diminuzione del reddito complessivo in misura tale che l'imposta corrispondente al reddito imponibile risulti compensata da eventuali crediti di imposta, ritenute alla fonte a titolo di acconto, versamenti in acconto, e dalle eccedenze di cui all'articolo 80. \n 2. Le perdite realizzate nei primi tre periodi d'imposta dalla data di costituzione possono, con le modalit\u00e0 previste al comma 1, essere computate in diminuzione del reddito complessivo dei periodi d'imposta successivi entro il limite del reddito imponibile di ciascuno di essi e per l'intero importo che trova capienza nel reddito imponibile di ciascuno di essi a condizione che si riferiscano ad una nuova attivit\u00e0 produttiva. \n 3. Le disposizioni del comma 1 non si applicano nel caso in cui la maggioranza delle partecipazioni aventi diritto di voto nelle assemblee ordinarie del soggetto che riporta le perdite venga trasferita o comunque acquisita da terzi, anche a titolo temporaneo e, inoltre, venga modificata l'attivit\u00e0 principale in fatto esercitata nei periodi d'imposta in cui le perdite sono state realizzate.\n La modifica dell'attivit\u00e0 assume rilevanza se interviene nel periodo d'imposta in corso al momento del trasferimento od acquisizione ovvero nei due successivi od anteriori. La limitazione si applica anche alle eccedenze oggetto di riporto in avanti di cui al comma 5 dell'articolo 96, relativamente agli interessi indeducibili, nonch\u00e9 a quelle di cui all'articolo 1, comma 4, del decreto-legge 6 dicembre 2011, n. 201, convertito, con modificazioni, dalla legge 22 dicembre 2011, n. 214, relativamente all'aiuto alla crescita economica. La limitazione non si applica qualora: \n a) \n b) le partecipazioni siano relative a societ\u00e0 che nel biennio precedente a quello di trasferimento hanno avuto un numero di dipendenti mai inferiore alle dieci unit\u00e0 e per le quali dal conto economico relativo all'esercizio precedente a quello di trasferimento risultino un ammontare di ricavi e proventi dell'attivit\u00e0 caratteristica, e un ammontare delle spese per prestazioni di lavoro subordinato e relativi contributi, di cui all'articolo 2425 del codice civile, superiore al 40 per cento di quello risultante dalla media degli ultimi due esercizi anteriori. \n - Al fine di disapplicare le disposizioni del presente comma il contribuente interpella l'amministrazione ai sensi dell'articolo 11, comma 2, della legge 27 luglio 2000, n. 212, recante lo Statuto dei diritti del contribuente.\u00bb. \n - Per il riferimento agli articoli 5, 115 e 116 del testo unico delle imposte sui redditi, di cui al decreto del Presidente della Repubblica 22 dicembre 1986, n. 917, si veda nelle note all'articolo 12. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-21&atto.codiceRedazionale=24G00026&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:45:38.352059"}
{"text": "\n\n\nArt. 17\n Valore della produzione netta oggetto di concordato\n\n\n1. Il valore della produzione netta rilevante ai fini dell'imposta regionale sulle attivit\u00e0 produttive, proposto al contribuente ai fini del concordato, \u00e8 individuato con riferimento agli articoli 5, 5-bis e 8 del decreto legislativo 15 dicembre 1997, n. 446, senza considerare le plusvalenze e le sopravvenienze attive, nonch\u00e9 le minusvalenze e sopravvenienze passive. \n\n\n\n2. Il saldo netto tra le plusvalenze, le sopravvenienze attive, le minusvalenze e le sopravvenienze passive di cui al comma 1 determina una corrispondente variazione del valore della produzione netta concordato ferma restando la dichiarazione di un valore minimo di 2.000 euro. \n\n\n\n Note all'art. 17: \n - Il testo degli articoli 5, 5-bis, e 8 del decreto legislativo 15 dicembre 1997, n. 446, recante: \u00abIstituzione dell'imposta regionale sulle attivit\u00e0 produttive, revisione degli scaglioni, delle aliquote e delle detrazioni dell'Irpef e istituzione di una addizionale regionale a tale imposta, nonch\u00e9 riordino della disciplina dei tributi locali\u00bb, \u00e8 il seguente: \n \u00abArt. 5 (Determinazione del valore della produzione netta delle societ\u00e0 di capitali e degli enti commerciali).\n - 1. Per i soggetti di cui all'articolo 3, comma 1, lettera a), non esercenti le attivit\u00e0 di cui agli articoli 6 e 7, la base imponibile \u00e8 determinata dalla differenza tra il valore e i costi della produzione di cui alle lettere A) e B) dell'articolo 2425 del codice civile (38), con esclusione delle voci di cui ai numeri 9), 10), lettere c) e d), 12) e 13), nonch\u00e9 dei componenti positivi e negativi di natura straordinaria derivanti da trasferimenti di azienda o di rami di azienda, cos\u00ec come risultanti dal conto economico dell'esercizio. \n 2. Per i soggetti che redigono il bilancio in base ai principi contabili internazionali, la base imponibile \u00e8 determinata assumendo le voci del valore e dei costi della produzione corrispondenti a quelle indicate nel comma 1. \n 3. Tra i componenti negativi non si considerano comunque in deduzione: le spese per il personale dipendente e assimilato classificate in voci diverse dalla citata voce di cui alla lettera B), numero 9), dell'articolo 2425 del codice civile, nonch\u00e9 i costi, i compensi e gli utili indicati nel comma 1, lettera b), numeri da 2) a 5), dell'articolo 11 del presente decreto; la quota interessi dei canoni di locazione finanziaria, desunta dal contratto; le perdite su crediti; l'imposta comunale sugli immobili di cui al decreto legislativo 30 dicembre 1992, n. 504. I contributi erogati in base a norma di legge, fatta eccezione per quelli correlati a costi indeducibili, nonch\u00e9 le plusvalenze e le minusvalenze derivanti dalla cessione di immobili che non costituiscono beni strumentali per l'esercizio dell'impresa, n\u00e9 beni alla cui produzione o al cui scambio \u00e8 diretta l'attivit\u00e0 dell'impresa, concorrono in ogni caso alla formazione del valore della produzione. Sono comunque ammesse in deduzione quote di ammortamento del costo sostenuto per l'acquisizione di marchi d'impresa e a titolo di avviamento in misura non superiore a un diciottesimo del costo indipendentemente dall'imputazione al conto economico. \n 4. I componenti positivi e negativi classificabili in voci del conto economico diverse da quelle indicate al comma 1 concorrono alla formazione della base imponibile se correlati a componenti rilevanti della base imponibile di periodi d'imposta precedenti o successivi. \n 5. Indipendentemente dalla effettiva collocazione nel conto economico, i componenti positivi e negativi del valore della produzione sono accertati secondo i criteri di corretta qualificazione, imputazione temporale e classificazione previsti dai principi contabili adottati dall'impresa.\u00bb. \n \u00abArt. 5-bis (Determinazione del valore della produzione netta delle societ\u00e0 di persone e delle imprese individuali). - 1. Per i soggetti di cui all'articolo 3, comma 1, lettera b), la base imponibile \u00e8 determinata dalla differenza tra l'ammontare dei ricavi di cui all'articolo 85, comma 1, lettere a), b), f) e g), del testo unico delle imposte sui redditi, di cui al decreto del Presidente della Repubblica 22 dicembre 1986, n. 917, e delle variazioni delle rimanenze finali di cui agli articoli 92 e 93 del medesimo testo unico, e l'ammontare dei costi delle materie prime, sussidiarie e di consumo, delle merci, dei servizi, dell'ammortamento e dei canoni di locazione anche finanziaria dei beni strumentali materiali e immateriali. Non sono deducibili: le spese per il personale dipendente e assimilato; i costi, i compensi e gli utili indicati nel comma 1, lettera b), numeri da 2) a 5), dell'articolo 11 del presente decreto; la quota interessi dei canoni di locazione finanziaria, desunta dal contratto; le perdite su crediti; l'imposta comunale sugli immobili di cui al decreto legislativo 30 dicembre 1992, n. 504. I contributi erogati in base a norma di legge concorrono comunque alla formazione del valore della produzione, fatta eccezione per quelli correlati a costi indeducibili. I componenti rilevanti si assumono secondo le regole di qualificazione, imputazione temporale e classificazione valevoli per la determinazione del reddito d'impresa ai fini dell'imposta personale. \n 1-bis. Per i soggetti di cui al comma 1, che determinano il reddito ai sensi dell'articolo 66 del testo unico delle imposte sui redditi, di cui al decreto del Presidente della Repubblica 22 dicembre 1986, n. 917, la base imponibile di cui al comma 1 del presente articolo \u00e8 determinata con i criteri previsti dal citato articolo 66. \n 2. I soggetti di cui al comma 1, in regime di contabilit\u00e0 ordinaria, possono optare per la determinazione del valore della produzione netta secondo le regole di cui all'articolo 5. L'opzione \u00e8 irrevocabile per tre periodi d'imposta e deve essere comunicata con la dichiarazione IRAP presentata nel periodo d'imposta a decorrere dal quale si intende esercitare l'opzione. Al termine del triennio l'opzione si intende tacitamente rinnovata per un altro triennio a meno che l'impresa non opti, secondo le modalit\u00e0 e i termini fissati dallo stesso provvedimento direttoriale, per la determinazione del valore della produzione netta secondo le regole del comma 1; anche in questo caso, l'opzione \u00e8 irrevocabile per un triennio e tacitamente rinnovabile.\u00bb. \n \u00abArt. 8 (Determinazione del valore della produzione netta dei soggetti di cui all'articolo 3, comma 1, lettera c)). - 1. Per i soggetti di cui all'articolo 3, comma 1, lettera c), la base imponibile \u00e8 determinata dalla differenza tra l'ammontare dei compensi percepiti e l'ammontare dei costi sostenuti inerenti alla attivit\u00e0 esercitata, compreso l'ammortamento dei beni materiali e immateriali, esclusi gli interessi passivi e le spese per il personale dipendente. I compensi, i costi e gli altri componenti si assumono cos\u00ec come rilevanti ai fini della dichiarazione dei redditi.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-21&atto.codiceRedazionale=24G00026&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:45:42.451300"}
{"text": "\n\n\nArt. 18\n Effetti del concordato ai fini dell'imposta \n sul valore aggiunto\n\n\n1. L'adesione al concordato non produce effetti ai fini dell'imposta sul valore aggiunto, la cui applicazione avviene secondo le regole ordinarie. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-21&atto.codiceRedazionale=24G00026&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:45:46.547554"}
{"text": "\n\n\nArt. 19\n Rilevanza delle basi imponibili concordate\n\n\n1. Fermo restando quanto previsto agli articoli 15, 16 e 17 e al successivo comma 2, gli eventuali maggiori o minori redditi effettivi, o maggiori o minori valori della produzione netta effettivi, nel periodo di vigenza del concordato, non rilevano ai fini della determinazione delle imposte sui redditi e dell'imposta regionale sulle attivit\u00e0 produttive, nonch\u00e9 dei contributi previdenziali obbligatori. Resta ferma la possibilit\u00e0 per il contribuente di versare i contributi sul reddito effettivo se di importo superiore a quello concordato come integrato ai sensi degli articoli 15 e 16. \n\n\n\n2. In presenza di circostanze eccezionali, individuate con decreto del Ministro dell'economia e delle finanze, che determinano minori redditi effettivi o minori valori della produzione netta effettivi, eccedenti la misura del 50 per cento rispetto a quelli oggetto del concordato, quest'ultimo cessa di produrre effetti a partire dal periodo di imposta in cui tale differenza si realizza. \n\n\n\n3. Per i periodi d'imposta oggetto di concordato, ai contribuenti che aderiscono alla proposta formulata dall'Agenzia delle entrate sono riconosciuti i benefici previsti dall'articolo 9-bis, comma 11, del decreto-legge 24 aprile 2017, n. 50, convertito, con modificazioni, dalla legge 21 giugno 2017, n. 96. \n\n\n\n Note all'art. 19: \n - Per il riferimento all'articolo 9-bis del decreto-legge 24 aprile 2017, n. 50, convertito, con modificazioni, dalla legge 21 giugno 2017, n. 96, si veda nelle note all'articolo 1. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-21&atto.codiceRedazionale=24G00026&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:45:50.642647"}
{"text": "\n\n\nArt. 20\n Determinazione degli acconti\n\n\n1. L'acconto delle imposte sui redditi e dell'imposta regionale sulle attivit\u00e0 produttive relativo ai periodi d'imposta oggetto del concordato \u00e8 calcolato sulla base dei redditi e del valore della produzione netta concordati. Per il primo periodo d'imposta di applicazione del concordato preventivo biennale, se l'acconto \u00e8 versato in due rate, la seconda rata \u00e8 calcolata come differenza tra l'acconto complessivamente dovuto in base al reddito e al valore della produzione netta concordato e quanto versato con la prima rata calcolata secondo le regole ordinarie. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-21&atto.codiceRedazionale=24G00026&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:45:54.758220"}
{"text": "\n\n\nArt. 21\n Cessazione del concordato\n\n\n\n\n1. Il concordato cessa di avere efficacia a partire dal periodo d'imposta nel quale si verifica una delle seguenti condizioni: \n\na) il contribuente modifica l'attivit\u00e0 svolta nel corso del biennio concordatario rispetto a quella esercitata nel periodo d'imposta precedente il biennio stesso. La cessazione non si verifica se per le nuove attivit\u00e0 \u00e8 prevista l'applicazione del medesimo indice sintetico di affidabilit\u00e0 fiscale di cui all'articolo 9-bis del decreto-legge 24 aprile 2017, n. 50 convertito, con modificazioni, dalla legge 21 giugno 2017, n. 96; \n\nb) il contribuente cessa l'attivit\u00e0. \n\n\n\n\n Note all'art. 21: \n - Per il riferimento all'articolo 9-bis del decreto-legge 24 aprile 2017, n. 50, convertito, con modificazioni, dalla legge 21 giugno 2017, n. 96, si veda nelle note all'articolo 1. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-21&atto.codiceRedazionale=24G00026&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:45:58.857809"}
{"text": "\n\n\nArt. 22\n Decadenza del concordato\n\n\n\n\n1. Il concordato cessa di produrre effetto per entrambi i suoi periodi di imposta nei seguenti casi in cui: \n\na) a seguito di accertamento, nei periodi di imposta oggetto del concordato o in quello precedente, risulta l'esistenza di attivit\u00e0 non dichiarate o l'inesistenza o l'indeducibilit\u00e0 di passivit\u00e0 dichiarate, per un importo superiore al 30 per cento dei ricavi dichiarati, ovvero risultano commesse altre violazioni di non lieve entit\u00e0 di cui al comma 2; \n\nb) a seguito di modifica o integrazione della dichiarazione dei redditi ai sensi dell'articolo 2, comma 8, del decreto del Presidente della Repubblica 22 luglio 1998, n. 322, i dati e le informazioni dichiarate dal contribuente determinano una quantificazione diversa dei redditi o del valore della produzione netta rispetto a quelli in base ai quali \u00e8 avvenuta l'accettazione della proposta di concordato; \n\nc) sono indicati, nella dichiarazione dei redditi, dati non corrispondenti a quelli comunicati ai fini della definizione della proposta di concordato; \n\nd) ricorre una delle ipotesi di cui all'articolo 11 ovvero vengono meno i requisiti di cui all'articolo 10, comma 2; \n\ne) \u00e8 omesso il versamento delle somme dovute a seguito delle attivit\u00e0 di cui all'articolo 12, comma 2. \n\n\n\n\n\n\n2. Con riferimento alla lettera a) del comma 1, sono di non lieve entit\u00e0: \n\na) le violazioni constatate che integrano le fattispecie di cui al decreto legislativo 10 marzo 2000, n. 74, relativamente ai periodi di imposta oggetto del concordato e ai tre precedenti all'ammissione all'istituto; \n\nb) la comunicazione inesatta o incompleta dei dati rilevanti ai fini dell'applicazione degli indici di cui all'articolo 9-bis del decreto-legge 24 aprile 2017, n. 50, convertito, con modificazioni, dalla legge 21 giugno 2017, n. 96, in misura tale da determinare un minor reddito o valore netto della produzione oggetto del concordato per un importo superiore al 30 per cento; \n\nc) le violazioni, relative agli anni oggetto del concordato, di cui: \n 1) agli articoli 1, comma 1, 2, comma 1, e 5, comma 1, del decreto legislativo 18 dicembre 1997, n. 471; \n 2) all'articolo 6, commi 2-bis e 3, del decreto legislativo 18 dicembre 1997, n. 471, contestate in numero pari o superiore a tre, commesse in giorni diversi; \n 3) all'articolo 9, comma 2, del decreto legislativo 18 dicembre 1997, n. 471; \n 4) all'articolo 11, commi 5 e 5-bis, del decreto legislativo 18 dicembre 1997, n. 471, nonch\u00e9 all'articolo 2 della legge 26 gennaio 1983, n. 18. \n\n\n\n\n3. Le violazioni di cui al comma 1, lettera e), e al comma 2, lettere a), b) e c), numero 1), non rilevano ai fini della decadenza nel caso in cui il contribuente abbia regolarizzato la propria posizione mediante ravvedimento ai sensi dell'articolo 13 del decreto legislativo 18 dicembre 1997, n. 472, semprech\u00e8 la violazione non sia stata gi\u00e0 constatata e comunque non siano iniziati accessi, ispezioni, verifiche o altre attivit\u00e0 amministrative di accertamento delle quali l'autore o i soggetti solidalmente obbligati abbiano avuto formale conoscenza. \n\n\n\n Note all'art. 22: \n - Si riporta il comma 8 dell'articolo 2 del decreto del Presidente della Repubblica 22 luglio 1998, n. 322, concernente il Regolamento recante modalit\u00e0 per la presentazione delle dichiarazioni relative alle imposte sui redditi, all'imposta regionale sulle attivit\u00e0 produttive e all'imposta sul valore aggiunto, ai sensi dell'articolo 3, comma 136, della legge 23 dicembre 1996, n. 662: \n \u00ab8. Salva l'applicazione delle sanzioni e ferma restando l'applicazione dell'articolo 13 del decreto legislativo 18 dicembre 1997, n. 472, le dichiarazioni dei redditi, dell'imposta regionale sulle attivit\u00e0 produttive e dei sostituti d'imposta possono essere integrate per correggere errori od omissioni, compresi quelli che abbiano determinato l'indicazione di un maggiore o di un minore imponibile o, comunque, di un maggiore o di un minore debito d'imposta ovvero di un maggiore o di un minore credito, mediante successiva dichiarazione da presentare, secondo le disposizioni di cui all'articolo 3, utilizzando modelli conformi a quelli approvati per il periodo d'imposta cui si riferisce la dichiarazione, non oltre i termini stabiliti dall'articolo 43 del decreto del Presidente della Repubblica 29 settembre 1973, n. 600.\u00bb. \n - Per il riferimento al decreto legislativo 10 marzo 2000, n. 74, si veda nelle note all'articolo 11. \n - Per il riferimento all'articolo 9-bis del decreto-legge 24 aprile 2017, n. 50, convertito, con modificazioni, dalla legge 21 giugno 2017, n. 96, si veda nelle note all'articolo 1. \n - Il testo degli articoli 1, comma 1, 2, comma 1, 5, comma 1, 6, commi 2-bis e 3, e 9, comma 2, del decreto legislativo 18 dicembre 1997, n. 471, \u00e8 il seguente: \n \u00abArt. 1 (Violazioni relative alla dichiarazione delle imposte sui redditi e dell'imposta regionale sulle attivit\u00e0 produttive). - 1. Nei casi di omessa presentazione della dichiarazione ai fini delle imposte sui redditi e dell'imposta regionale sulle attivit\u00e0 produttive, si applica la sanzione amministrativa dal centoventi al duecentoquaranta per cento dell'ammontare delle imposte dovute, con un minimo di euro 250. Se non sono dovute imposte, si applica la sanzione da euro 250 a euro 1.000. Se la dichiarazione omessa \u00e8 presentata dal contribuente entro il termine di presentazione della dichiarazione relativa al periodo d'imposta successivo e, comunque, prima dell'inizio di qualunque attivit\u00e0 amministrativa di accertamento di cui abbia avuto formale conoscenza, si applica la sanzione amministrativa dal sessanta al centoventi per cento dell'ammontare delle imposte dovute, con un minimo di euro 200. Se non sono dovute imposte, si applica la sanzione da euro 150 a euro 500. Le sanzioni applicabili quando non sono dovute imposte possono essere aumentate fino al doppio nei confronti dei soggetti obbligati alla tenuta di scritture contabili.\u00bb. \n \u00abArt. 2 (Violazioni relative alla dichiarazione dei sostituti d'imposta). - 1. Nel caso di omessa presentazione della dichiarazione del sostituto d'imposta, si applica la sanzione amministrativa dal centoventi al duecentoquaranta per cento dell'ammontare delle ritenute non versate, con un minimo di euro 250. Se la dichiarazione omessa \u00e8 presentata dal sostituto entro il termine di presentazione della dichiarazione relativa al periodo d'imposta successivo e, comunque, prima dell'inizio di qualunque attivit\u00e0 amministrativa di accertamento di cui abbia avuto formale conoscenza, si applica la sanzione amministrativa dal sessanta al centoventi per cento dell'ammontare delle ritenute non versate, con un minimo di euro 200.\u00bb. \n \u00abArt. 5 (Violazioni relative alla dichiarazione dell'imposta sul valore aggiunto e ai rimborsi). - 1. Nel caso di omessa presentazione della dichiarazione annuale dell'imposta sul valore aggiunto si applica la sanzione amministrativa dal centoventi al duecentoquaranta per cento dell'ammontare del tributo dovuto per il periodo d'imposta o per le operazioni che avrebbero dovuto formare oggetto di dichiarazione. Per determinare l'imposta dovuta sono computati in detrazione tutti i versamenti effettuati relativi al periodo, il credito dell'anno precedente del quale non \u00e8 stato chiesto il rimborso, nonch\u00e9 le imposte detraibili risultanti dalle liquidazioni regolarmente eseguite. Nel caso di omessa presentazione della dichiarazione cui sono tenuti i soggetti che applicano i regimi speciali di cui agli articoli 70.1 e da 74-quinquies a 74-septies del decreto del Presidente della Repubblica 26 ottobre 1972, n. 633, la sanzione di cui al primo periodo \u00e8 commisurata all'ammontare dell'imposta dovuta nel territorio dello Stato che avrebbe dovuto formare oggetto di dichiarazione. La sanzione non pu\u00f2 essere comunque inferiore a euro 250. Se la dichiarazione omessa \u00e8 presentata entro il termine di presentazione della dichiarazione relativa al periodo d'imposta successivo e, comunque, prima dell'inizio di qualunque attivit\u00e0 amministrativa di accertamento di cui il soggetto passivo abbia avuto formale conoscenza, si applica la sanzione amministrativa dal sessanta al centoventi per cento dell'ammontare del tributo dovuto per il periodo d'imposta o per le operazioni che avrebbero dovuto formare oggetto di dichiarazione, con un minimo di euro 200. Nel caso di presentazione della dichiarazione cui sono tenuti i soggetti che applicano i regimi speciali di cui agli articoli 70.1 e da 74-quinquies a 74-septies del decreto del Presidente della Repubblica 26 ottobre 1972, n. 633, entro tre anni dalla data in cui doveva essere presentata, si applica la sanzione dal sessanta al centoventi per cento dell'ammontare dell'imposta dovuta nel territorio dello Stato per il periodo oggetto di dichiarazione, con un minimo di euro 200. Se la dichiarazione di cui al periodo precedente \u00e8 presentata entro il termine di presentazione della dichiarazione relativa al periodo successivo si applica la sanzione dal trenta al sessanta per cento dell'ammontare dell'imposta dovuta nel territorio dello Stato per il periodo oggetto di dichiarazione, con un minimo di euro 100.\u00bb. \n \u00abArt. 6 (Violazione degli obblighi relativi alla documentazione, registrazione ed individuazione delle operazioni soggette all'imposta sul valore aggiunto). - 1.\n - 2. (omissis). \n 2-bis. Nelle ipotesi di cui all'articolo 2, commi 1, 1-bis e 2, del decreto legislativo 5 agosto 2015, n. 127, se le violazioni consistono nella mancata o non tempestiva memorizzazione o trasmissione, ovvero nella memorizzazione o trasmissione con dati incompleti o non veritieri, la sanzione \u00e8 pari, per ciascuna operazione, al novanta per cento dell'imposta corrispondente all'importo non memorizzato o trasmesso. Salve le procedure alternative adottate con i provvedimenti di attuazione dell'articolo 2, comma 4, del decreto legislativo 5 agosto 2015, n. 127, la sanzione di cui al primo periodo del presente comma si applica anche in caso di mancato o irregolare funzionamento degli strumenti di cui al medesimo comma 4. Se non constano omesse annotazioni, in caso di mancata tempestiva richiesta di intervento per la manutenzione o di omessa verificazione periodica degli stessi strumenti nei termini legislativamente previsti si applica la sanzione amministrativa da euro 250 a euro 2.000. \n 3. Se le violazioni consistono nella mancata emissione di ricevute fiscali, scontrini fiscali o documenti di trasporto ovvero nell'emissione di tali documenti per importi inferiori a quelli reali, la sanzione \u00e8 in ogni caso pari al novanta per cento dell'imposta corrispondente all'importo non documentato. La stessa sanzione si applica in caso di omesse annotazioni su apposito registro dei corrispettivi relativi a ciascuna operazione in caso di mancato o irregolare funzionamento degli apparecchi misuratori fiscali. Se non constano omesse annotazioni, la mancata tempestiva richiesta di intervento per la manutenzione \u00e8 punita con sanzione amministrativa da euro 250 a euro 2.000.\u00bb. \n \u00abArt. 9 (Violazioni degli obblighi relativi alla contabilit\u00e0). - 1. (omissis). \n 2. La sanzione prevista nel comma 1 si applica a chi, nel corso degli accessi eseguiti ai fini dell'accertamento in materia di imposte dirette e di imposta sul valore aggiunto, rifiuta di esibire o dichiara di non possedere o comunque sottrae all'ispezione e alla verifica i documenti, i registri e le scritture indicati nel medesimo comma ovvero altri registri, documenti e scritture, ancorch\u00e9 non obbligatori, dei quali risulti con certezza l'esistenza.\u00bb. \n - Per il riferimento all'articolo 11 del decreto legislativo 18 dicembre 1997, n. 471, si veda nelle note all'articolo 4. \n - Il testo dell'articolo 2 della legge 26 gennaio 1983, n. 18, recante: \u00abObbligo da parte di determinate categorie di contribuenti dell'imposta sul valore aggiunto di rilasciare uno scontrino fiscale mediante l'uso di speciali registratori di cassa\u00bb, \u00e8 il seguente: \n \u00abArt. 2. Al destinatario dello scontrino fiscale che, a richiesta degli organi accertatori nel luogo della operazione o nelle immediate adiacenze, non \u00e8 in grado di esibire lo scontrino o lo esibisce con l'indicazione del corrispettivo inferiore a quello reale, si applica la pena pecuniaria da euro 25 a euro 103. \n Salvo che il fatto costituisca reato, chiunque manomette o comunque altera gli apparecchi misuratori previsti nell'articolo 1 o fa uso di essi allorch\u00e9 siano stati manomessi o alterati o consente che altri ne faccia uso al fine di eludere le disposizioni della presente legge \u00e8 punito con la sanzione amministrativa pecuniaria da euro 1.032 a euro 7.746. Con la stessa sanzione \u00e8 punito, salvo che il fatto costituisca reato, chiunque, allo stesso fine, forma in tutto o in parte stampati, documenti o registri prescritti dai decreti indicati nell'articolo 1 o li altera e ne fa uso o consente che altri ne faccia uso; nonch\u00e9 chiunque, senza avere concorso nella falsificazione, fa uso degli stessi stampati, documenti o registri.\u00bb. \n - Per il riferimento all'articolo 13 del decreto legislativo 18 dicembre 1997, n. 472, si veda nelle note all'articolo 12. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-21&atto.codiceRedazionale=24G00026&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:46:03.016942"}
{"text": "\n\n\nArt. 23\n Concordato per i soggetti che aderiscono \n al regime forfetario\n\n\n1. I contribuenti esercenti attivit\u00e0 d'impresa, arti o professioni che aderiscono al regime forfetario di cui all'articolo 1, commi da 54 a 89, della legge n. 190 del 2014, accedono al concordato preventivo biennale secondo le modalit\u00e0 indicate nel presente capo, fermo restando quanto previsto all'articolo 7, comma 2. \n\n\n\n Note all'art. 23: \n - Per il testo dell'articolo 1, commi da 54 a 89, della legge 23 dicembre 2014, n. 190, si veda nella nota all'articolo 6. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-21&atto.codiceRedazionale=24G00026&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:46:07.112904"}
{"text": "\n\n\nArt. 24\n Cause di esclusione\n\n\n1. Non possono accedere al concordato preventivo biennale i contribuenti che hanno iniziato l'attivit\u00e0 nel periodo d'imposta precedente a quello cui si riferisce la proposta. \n\n\n\n2. Non possono, altres\u00ec, accedere alla proposta di concordato preventivo biennale i contribuenti che non posseggono i requisiti di cui all'articolo 10, comma 2, o per i quali sussiste una delle ipotesi previste all'articolo 11. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-21&atto.codiceRedazionale=24G00026&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:46:11.206700"}
{"text": "\n\n\nArt. 25\n Effetti dell'accettazione della proposta\n\n\n1. L'accettazione da parte del contribuente della proposta di cui all'articolo 9 obbliga il contribuente a dichiarare gli importi concordati nelle dichiarazioni dei redditi relative ai periodi d'imposta oggetto di concordato. \n\n\n\n2. L'Agenzia delle entrate provvede al controllo automatizzato, ai sensi dell'articolo 36-bis del decreto del Presidente della Repubblica 29 settembre 1973, n. 600, delle somme non versate, ferma restando l'applicazione delle disposizioni di cui all'articolo 13 del decreto legislativo n. 472 del 1997. \n\n\n\n Note all'art. 25: \n - Per il riferimento all'articolo 36-bis del decreto del Presidente della Repubblica 29 settembre 1973, n. 600, si veda nelle nota all'articolo 12. \n - Per il riferimento all'articolo 13 del decreto legislativo 18 dicembre 1997, n. 472, si veda nelle note all'articolo 12. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-21&atto.codiceRedazionale=24G00026&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:46:15.301846"}
{"text": "\n\n\nArt. 26\n Adempimenti\n\n\n1. Nei periodi d'imposta oggetto di concordato, i contribuenti sono tenuti agli obblighi previsti per i soggetti che aderiscono al regime forfetario di cui all'articolo 1, commi da 54 a 89, della legge n. 190 del 2014. \n\n\n\n Note all'art. 26: \n - Per il riferimento all'articolo 1, commi da 54 a 89 della legge 23 dicembre 2014, n. 190, vedi note all'articolo 23. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-21&atto.codiceRedazionale=24G00026&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:46:19.399902"}
{"text": "\n\n\nArt. 27\n Rinnovo del concordato\n\n\n1. Decorso il biennio oggetto di concordato, se non sussistono le cause di esclusione di cui all'articolo 24, l'Agenzia delle entrate formula, con le modalit\u00e0 di cui all'articolo 9, una nuova proposta di concordato biennale relativa al biennio successivo, a cui il contribuente pu\u00f2 aderire nei termini di cui all'articolo 9, comma 3. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-21&atto.codiceRedazionale=24G00026&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:46:23.494158"}
{"text": "\n\n\nArt. 28\n Reddito oggetto di concordato\n\n\n1. Per i contribuenti che aderiscono al regime forfetario di cui all'articolo 1, commi da 54 a 89, della legge n. 190 del 2014, il reddito d'impresa ovvero di lavoro autonomo derivante dall'esercizio di arti e professioni di cui all'articolo 1, comma 64, primo periodo, della medesima legge n. 190 del 2014 oggetto di concordato \u00e8 determinato secondo le metodologie di cui all'articolo 9, ferma restando la dichiarazione di un reddito minimo di 2.000 euro. Resta fermo il trattamento previsto per i contributi previdenziali obbligatori di cui all'articolo 1, comma 64, primo periodo, della medesima legge n. 190 del 2014. \n\n\n\n Note all'art. 28: \n - Per il riferimento all'articolo 1, commi da 54 a 89 della legge 23 dicembre 2014, n. 190, si veda nelle note all'articolo 23. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-21&atto.codiceRedazionale=24G00026&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:46:27.589730"}
{"text": "\n\n\nArt. 29\n Effetti del concordato ai fini dell'imposta \n sul valore aggiunto\n\n\n1. L'adesione al concordato non produce effetti a fini dell'imposta sul valore aggiunto, la cui applicazione avviene secondo le regole previste per i contribuenti che aderiscono al regime forfetario di cui all'articolo 1, commi da 54 a 89, della legge n. 190 del 2014. \n\n\n\n Note all'art. 29: \n - Per il riferimento all'articolo 1, commi da 54 a 89 della legge 23 dicembre 2014, n. 190, si veda nelle note all'articolo 23. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-21&atto.codiceRedazionale=24G00026&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:46:31.685372"}
{"text": "\n\n\nArt. 30\n Rilevanza delle basi imponibili concordate\n\n\n1. Gli eventuali maggiori o minori redditi ordinariamente determinati, rispetto a quelli oggetto del concordato, non rilevano, ai fini della determinazione delle imposte sui redditi nonch\u00e9 dei contributi previdenziali obbligatori, salvo che nell'ipotesi di cui al comma 2, ferma restando la possibilit\u00e0 per il contribuente di versare comunque i contributi sulla parte eccedente il reddito concordato. \n\n\n\n2. In presenza di circostanze eccezionali, individuate con decreto del Ministro dell'economia e delle finanze, che generano minori redditi ordinariamente determinati, eccedenti la misura del 50 per cento rispetto a quelli oggetto del concordato, lo stesso cessa di produrre effetti a partire dal periodo di imposta in cui tale differenza si verifica. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-21&atto.codiceRedazionale=24G00026&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:46:35.791319"}
{"text": "\n\n\nArt. 31\n Determinazione degli acconti\n\n\n1. L'acconto delle imposte sui redditi relativo ai periodi d'imposta oggetto del concordato \u00e8 calcolato sulla base dei redditi concordati. Per l'anno d'imposta 2024, se l'acconto \u00e8 versato in due rate, la seconda rata \u00e8 calcolata come differenza tra l'acconto complessivamente dovuto in base al reddito concordato e quanto versato con la prima rata calcolata secondo le regole ordinarie. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-21&atto.codiceRedazionale=24G00026&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:46:39.887611"}
{"text": "\n\n\nArt. 32\n Cessazione del concordato\n\n\n\n\n1. Il concordato cessa di avere efficacia a partire dal periodo d'imposta in cui si verifica una delle seguenti condizioni: \n\na) il contribuente modifica l'attivit\u00e0 svolta nel corso del biennio concordatario rispetto a quella esercitata nel periodo d'imposta precedente il biennio stesso, a meno che tali attivit\u00e0 rientrino in gruppi di settore ai quali si applicano i medesimi coefficienti di redditivit\u00e0 previsti ai fini della determinazione del reddito per i contribuenti forfetari; \n\nb) il contribuente cessa l'attivit\u00e0. \n\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-21&atto.codiceRedazionale=24G00026&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:46:43.984763"}
{"text": "\n\n\nArt. 33\n Decadenza del concordato\n\n\n1. Il concordato cessa di produrre effetto per entrambi i periodi di imposta oggetto dello stesso nei casi in cui si verifica una delle condizioni previste nell'articolo 22 ove applicabili. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-21&atto.codiceRedazionale=24G00026&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:46:48.078305"}
{"text": "\n\n\nArt. 34\n Attivit\u00e0 di accertamento\n\n\n1. Per i periodi di imposta oggetto del concordato, gli accertamenti di cui all'articolo 39 del decreto del Presidente della Repubblica 29 settembre 1973, n. 600, non possono essere effettuati salvo che in esito all'attivit\u00e0 istruttoria dell'Amministrazione finanziaria ricorrano le cause di decadenza di cui agli articoli 22 e 33. \n\n\n\n2. L'Agenzia delle entrate e il Corpo della Guardia di finanza programmano l'impiego di maggiore capacit\u00e0 operativa per intensificare l'attivit\u00e0 di controllo nei confronti dei soggetti che non aderiscono al concordato preventivo biennale o ne decadono. \n\n\n\n3. Dall'attuazione delle disposizioni del presente articolo non devono derivare nuovi o maggiori oneri a carico della finanza pubblica. Le amministrazioni interessate provvedono ai relativi adempimenti nell'ambito delle risorse umane, strumentali e finanziarie disponibili a legislazione vigente. \n\n\n\n Note all'art. 34: \n - Il testo dell'articolo 39 del decreto del Presidente della Repubblica 29 settembre 1973, n. 600, \u00e8 il seguente: \n \u00abArt. 39 (Redditi determinati in base alle scritture contabili). - Per i redditi d'impresa delle persone fisiche l'ufficio procede alla rettifica: \n a) se gli elementi indicati nella dichiarazione non corrispondono a quelli del bilancio, del conto dei profitti e delle perdite e dell'eventuale prospetto di cui al comma 1 dell'articolo 3; \n b) se non sono state esattamente applicate le disposizioni del titolo I, capo VI, del testo unico delle imposte sui redditi, di cui al decreto del Presidente della Repubblica 22 dicembre 1986, n. 917, e successive modificazioni; \n c) se l'incompletezza, la falsit\u00e0 o l'inesattezza degli elementi indicati nella dichiarazione e nei relativi allegati risulta in modo certo e diretto dai verbali e dai questionari di cui ai numeri 2) e 4) del primo comma dell'articolo 32, dagli atti, documenti e registri esibiti o trasmessi ai sensi del numero 3) dello stesso comma, dalle dichiarazioni di altri soggetti previste negli articoli 6 e 7, dai verbali relativi ad ispezioni eseguite nei confronti di altri contribuenti o da altri atti e documenti in possesso dell'ufficio; \n d) se l'incompletezza, la falsit\u00e0 o l'inesattezza degli elementi indicati nella dichiarazione e nei relativi allegati risulta dall'ispezione delle scritture contabili e dalle altre verifiche di cui all'articolo 33 ovvero dal controllo della completezza, esattezza e veridicit\u00e0 delle registrazioni contabili sulla scorta delle fatture e degli altri atti e documenti relativi all'impresa nonch\u00e9 dei dati e delle notizie raccolti dall'ufficio nei modi previsti dall'articolo 32. L'esistenza di attivit\u00e0 non dichiarate o la inesistenza di passivit\u00e0 dichiarate \u00e8 desumibile anche sulla base di presunzioni semplici, purch\u00e9 queste siano gravi, precise e concordanti. \n In deroga alle disposizioni del comma precedente l'ufficio delle imposte determina il reddito d'impresa sulla base dei dati e delle notizie comunque raccolti o venuti a sua conoscenza, con facolt\u00e0 di prescindere in tutto o in parte dalle risultanze del bilancio e dalle scritture contabili in quanto esistenti e di avvalersi anche di presunzioni prive dei requisiti di cui alla lettera d) del precedente comma: \n a) quando il reddito d'impresa non \u00e8 stato indicato nella dichiarazione; \n b). \n c) quando dal verbale di ispezione redatto ai sensi dell'art. 33 risulta che il contribuente non ha tenuto o ha comunque sottratto all'ispezione una o pi\u00f9 delle scritture contabili prescritte dall'art. 14, ovvero quando le scritture medesime non sono disponibili per causa di forza maggiore; \n d) quando le omissioni e le false o inesatte indicazioni accertate ai sensi del precedente comma ovvero le irregolarit\u00e0 formali delle scritture contabili risultanti dal verbale di ispezione sono cos\u00ec gravi, numerose e ripetute da rendere inattendibili nel loro complesso le scritture stesse per mancanza delle garanzie proprie di una contabilit\u00e0 sistematica. Le scritture ausiliarie di magazzino non si considerano irregolari se gli errori e le omissioni sono contenuti entro i normali limiti di tolleranza delle quantit\u00e0 annotate nel carico o nello scarico e dei costi specifici imputati nelle schede di lavorazione ai sensi della lett. d) del primo comma dell'art. 14 del presente decreto; \n d-bis) quando il contribuente non ha dato seguito agli inviti disposti dagli uffici ai sensi dell'articolo 32, primo comma, numeri 3) e 4), del presente decreto o dell'articolo 51, secondo comma, numeri 3) e 4), del decreto del Presidente della Repubblica 26 ottobre 1972, n. 633; \n d-ter) in caso di omessa presentazione dei modelli per la comunicazione dei dati rilevanti ai fini dell'applicazione degli studi di settore o di indicazione di cause di esclusione o di inapplicabilit\u00e0 degli studi di settore non sussistenti, nonch\u00e9 di infedele compilazione dei predetti modelli che comporti una differenza superiore al 15 per cento, o comunque ad euro 50.000, tra i ricavi o compensi stimati applicando gli studi di settore sulla base dei dati corretti e quelli stimati sulla base dei dati indicati in dichiarazione. \n Le disposizioni dei commi precedenti valgono, in quanto applicabili, anche per i redditi delle imprese minori e per quelli derivanti dall'esercizio di arti e professioni, con riferimento alle scritture contabili rispettivamente indicate negli artt. 18 e 19. Il reddito di impresa dei soggetti indicati nel quarto comma dell'art. 18, che non hanno provveduto agli adempimenti contabili di cui ai precedenti commi dello stesso articolo, \u00e8 determinato in ogni caso ai sensi del secondo comma del presente articolo.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-21&atto.codiceRedazionale=24G00026&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:46:52.174308"}
{"text": "\n\n\nArt. 35\n Disposizioni di coordinamento\n\n\n1. Per l'adesione al concordato preventivo biennale non si applica la disciplina di cui all'articolo 2, comma 1, del decreto-legge 2 marzo 2012, n. 16, convertito, con modificazioni, dalla legge 26 aprile 2012, n. 44. \n\n\n\n2. Agli effetti del presente decreto, quando le vigenti disposizioni fanno riferimento, per il riconoscimento della spettanza o per la determinazione di deduzioni, detrazioni o benefici di qualsiasi titolo, anche di natura non tributaria, al possesso di requisiti reddituali, si tiene comunque conto del reddito effettivo e non di quello concordato. Il reddito effettivo rileva anche ai fini dell'indicatore della situazione economica equivalente (I.S.E.E.) di cui al decreto del Presidente del Consiglio dei ministri 5 dicembre 2013, n. 159. \n\n\n\n Note all'art. 35: \n - Il testo dell'articolo 2, comma 1, del decreto-legge 2 marzo 2012, n. 16, convertito, con modificazioni, dalla legge 26 aprile 2012, n. 44, \u00e8 il seguente: \n \u00abArt. 2 (Comunicazioni e adempimenti formali). - 1.\n La fruizione di benefici di natura fiscale o l'accesso a regimi fiscali opzionali, subordinati all'obbligo di preventiva comunicazione ovvero ad altro adempimento di natura formale non tempestivamente eseguiti, non \u00e8 preclusa, sempre che la violazione non sia stata constatata o non siano iniziati accessi, ispezioni, verifiche o altre attivit\u00e0 amministrative di accertamento delle quali l'autore dell'inadempimento abbia avuto formale conoscenza, laddove il contribuente: \n a) abbia i requisiti sostanziali richiesti dalle norme di riferimento; \n b) effettui la comunicazione ovvero esegua l'adempimento richiesto entro il termine di presentazione della prima dichiarazione utile; \n c) versi contestualmente l'importo pari alla misura minima della sanzione stabilita dall'articolo 11, comma 1, del decreto legislativo 18 dicembre 1997, n. 471, secondo le modalit\u00e0 stabilite dall'articolo 17 del decreto legislativo 9 luglio 1997, n. 241, e successive modificazioni, esclusa la compensazione ivi prevista.\u00bb. \n - Il decreto del Presidente del Consiglio dei ministri 5 dicembre 2013, n. 159, concernente: \u00abRegolamento concernente la revisione delle modalit\u00e0 di determinazione e i campi di applicazione dell'Indicatore della situazione economica equivalente (ISEE)\u00bb, \u00e8 stato pubblicato nella Gazzetta Ufficiale 24 gennaio 2014, n. 19. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-21&atto.codiceRedazionale=24G00026&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:46:56.327109"}
{"text": "\n\n\nArt. 36\n Commissione degli esperti\n\n\n1. La commissione di esperti di cui all'articolo 9-bis, comma 8, del decreto-legge 24 aprile 2017, n. 50, convertito, con modificazioni, dalla legge 21 giugno 2017, n. 96 \u00e8 sentita per il concordato applicabile ai contribuenti di cui al capo II, prima dell'approvazione della relativa metodologia. \n\n\n\n Note all'art. 36: \n - Per il riferimento all'articolo 9-bis del decreto-legge 24 aprile 2017, n. 50, convertito, con modificazioni, dalla legge 21 giugno 2017, n. 96, si veda nelle note all'articolo 1. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-21&atto.codiceRedazionale=24G00026&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:47:00.422378"}
{"text": "\n\n\nArt. 37\nDifferimento del termine dei versamenti del saldo e del primo acconto per il primo anno di applicazione del concordato\n\n\n1. I soggetti che esercitano attivit\u00e0 economiche per le quali sono stati approvati gli indici sintetici di affidabilit\u00e0 fiscale e che dichiarano ricavi o compensi di ammontare non superiore al limite stabilito, per ciascun indice, dal relativo decreto di approvazione del Ministro dell'economia e delle finanze, tenuti a effettuare entro il 30 giugno 2024 i versamenti risultanti dalle dichiarazioni dei redditi e da quelle in materia di imposta regionale sulle attivit\u00e0 produttive e di imposta sul valore aggiunto, per il primo anno di applicazione dell'istituto del concordato preventivo biennale di cui al presente titolo, possono provvedervi entro il 31 luglio 2024 senza alcuna maggiorazione. \n\n\n\n2. Le disposizioni di cui al comma 1 si applicano, oltre che ai soggetti che adottano gli indici sintetici di affidabilit\u00e0 fiscale o che presentano cause di esclusione dagli stessi, compresi quelli che adottano il regime di cui all'articolo 27, comma 1, del decreto-legge 6 luglio 2011, n. 98, convertito, con modificazioni, dalle legge 15 luglio 2011, n. 111, nonch\u00e9 quelli che applicano il regime forfetario di cui all'articolo 1, commi da 54 a 86, della legge n. 190 del 2014, anche ai soggetti che partecipano a societ\u00e0, associazioni e imprese ai sensi degli articoli 5, 115 e 116, del testo unico delle imposte sui redditi, di cui al decreto del Presidente della Repubblica n. 917 del 1986. \n\n\n\n Note all'art. 37: \n - L'articolo 27, comma 1, del decreto-legge 6 luglio 2011, n. 98, convertito, con modificazioni, dalla legga 15 luglio 2011, n 111, relativo al regime fiscale di vantaggio per l'imprenditoria giovanile \u00e8 stato abrogato dall'articolo 1, comma 85, lett. b), della legge n. 190 del 2014. Ai sensi dell'art. 1, comma 88 della stessa legge n. 190 del 2014, possono tuttavia permanere nel regime di vantaggio i soggetti che gi\u00e0 vi aderivano al 31 dicembre 2014 fino al completamento del quinquennio agevolato e comunque fino al compimento del trentacinquesimo anno di et\u00e0. \n - Per il riferimento all'articolo 1, commi da 54 a 86, della legge 23 dicembre 2014, n. 190, si veda nelle note all'articolo 23. \n - Per il riferimento agli articoli 5, 115 e 116 del testo unico delle imposte sui redditi, di cui al decreto del Presidente della Repubblica 22 dicembre 1986, n. 917, si veda nelle note all'articolo 12. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-21&atto.codiceRedazionale=24G00026&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:47:04.513365"}
{"text": "\n\n\nArt. 38\nRevisione dei termini di presentazione della dichiarazione in materia di imposte sui redditi e di Irap e disponibilit\u00e0 dei programmi informatici relativi alle dichiarazioni fiscali e agli indici sintetici di affidabilit\u00e0 fiscale\n\n\n\n\n1. Per il periodo d'imposta in corso al 31 dicembre 2023: \n\na) i soggetti di cui all'articolo 2, comma 1, del decreto del Presidente della Repubblica 22 luglio 1998, n. 322, presentano la dichiarazione in via telematica entro il 15 ottobre dell'anno successivo a quello di chiusura del periodo d'imposta; \n\nb) i soggetti di cui all'articolo 2, comma 2, del decreto del Presidente della Repubblica 22 luglio 1998, n. 322, presentano la dichiarazione in via telematica entro il quindicesimo giorno del decimo mese successivo a quello di chiusura del periodo d'imposta. \n\n\n\n\n\n\n2. Per il periodo d'imposta in corso al 31 dicembre 2024: \n\na) i soggetti di cui all'articolo 2, comma 1, del decreto del Presidente della Repubblica 22 luglio 1998, n. 322, presentano la dichiarazione per il tramite di un ufficio delle Poste italiane S.p.a. tra il 15 aprile ed il 30 giugno dell'anno successivo a quello di chiusura del periodo d'imposta, ovvero in via telematica tra il 15 aprile e il 30 settembre dell'anno successivo a quello di chiusura del periodo d'imposta; \n\nb) i soggetti di cui all'articolo 2, comma 2, del decreto del Presidente della Repubblica 22 luglio 1998, n. 322, presentano la dichiarazione in via telematica a partire dal 15 aprile dell'anno successivo, se il periodo d'imposta coincide con l'anno solare, ed entro l'ultimo giorno del nono mese successivo a quello di chiusura del periodo d'imposta; \n\nc) i sostituti d'imposta, comprese le amministrazioni dello Stato, anche con ordinamento autonomo, gli intermediari e gli altri soggetti di cui all'articolo 4, comma 1, del decreto del Presidente della Repubblica 22 luglio 1998, n. 322, presentano in via telematica la dichiarazione di cui al citato comma 1 dal 15 aprile al 31 ottobre dell'anno successivo a quello di riferimento. \n\n\n\n\n3. In deroga alle disposizioni di cui all'articolo 9-bis del decreto-legge 24 aprile 2017, n. 50, convertito, con modificazioni, dalla legge 21 giugno 2017, n. 96, per il periodo d'imposta 2024 i programmi informatici relativi agli indici sintetici di affidabilit\u00e0 fiscale sono resi disponibili entro il 15 aprile dell'anno successivo a quello al quale gli stessi sono riferibili. \n\n\n\n Note all'art. 38: \n - Il testo dell'articolo 2, commi 1 e 2, e dell'articolo 4, comma 1, decreto del Presidente della Repubblica 22 luglio 1998, n. 322 \u00e8 il seguente: \n \u00abArt. 2 (Termine per la presentazione della dichiarazione in materia di imposte sui redditi e di I.R.A.P. ). - 1. Le persone fisiche e le societ\u00e0 o le associazioni di cui all'articolo 6 del decreto del Presidente della Repubblica 29 settembre 1973, n. 600, presentano la dichiarazione secondo le disposizioni di cui all'articolo 3, per il tramite di una banca o di un ufficio della Poste italiane S.p.a. tra il 1\u00b0 maggio ed il 30 giugno ovvero in via telematica entro il 30 novembre dell'anno successivo a quello di chiusura del periodo di imposta. \n 2. I soggetti all'imposta sul reddito delle persone giuridiche, presentano la dichiarazione secondo le disposizioni di cui all'articolo 3 in via telematica, entro l'ultimo giorno dell'undicesimo mese successivo a quello di chiusura del periodo d'imposta.\u00bb. \n \u00abArt. 4 (Dichiarazione e certificazioni dei sostituti d'imposta). - 1. I soggetti indicati nel titolo III del decreto del Presidente della Repubblica 29 settembre 1973, n. 600, obbligati ad operare ritenute alla fonte, che corrispondono compensi, sotto qualsiasi forma, soggetti a ritenute alla fonte secondo le disposizioni dello stesso titolo, nonch\u00e9 gli intermediari e gli altri soggetti che intervengono in operazioni fiscalmente rilevanti tenuti alla comunicazione di dati ai sensi di specifiche disposizioni normative, presentano annualmente una dichiarazione unica, anche ai fini dei contributi dovuti all'Istituto nazionale per la previdenza sociale (I.N.P.S.) e dei premi dovuti all'Istituto nazionale per le assicurazioni contro gli infortuni sul lavoro (I.N.A.I.L.), relativa a tutti i percipienti, redatta in conformit\u00e0 ai modelli approvati con i provvedimenti di cui all'articolo 1, comma 1.\u00bb. \n - Per il riferimento all'articolo 9-bis del decreto-legge 24 aprile 2017, n. 50, convertito, con modificazioni, dalla legge 21 giugno 2017, n. 96, si veda nelle note all'articolo 1. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-21&atto.codiceRedazionale=24G00026&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:47:08.610780"}
{"text": "\n\n\nArt. 39\n Clausola di invarianza finanziaria\n\n\n1. Dall'attuazione delle disposizioni degli articoli 7, 8, 9 non devono derivare nuovi o maggiori oneri a carico della finanza pubblica. L'Agenzia delle entrate provvede ai relativi adempimenti nell'ambito delle risorse umane, strumentali e finanziarie disponibili a legislazione vigente. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-21&atto.codiceRedazionale=24G00026&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:47:12.709970"}
{"text": "\n\n\nArt. 40\n Disposizioni finanziarie\n\n\n1. Il Fondo di cui all'articolo 62, comma 1, del decreto legislativo 27 dicembre 2023, n. 209 \u00e8 incrementato di 59.328.334 euro per l'anno 2024 e 130.828.334 euro annui a decorrere dall'anno 2025. \n\n\n\n2. Agli oneri derivanti dall'articolo 1, comma 1, lettera a), valutati in 12.171.666 euro annui a decorrere dall'anno 2024, e dal comma 1 del presente articolo, pari a 59.328.334 euro per l'anno 2024 e a 130.828.334 euro annui a decorrere dall'anno 2025, si provvede mediante utilizzo delle maggiori entrate derivanti dall'articolo 4. \n\n\n\n3. Le maggiori entrate erariali, per il biennio 2024-2025, derivanti dall'attuazione delle disposizioni di cui al titolo II, ad eccezione di quelle relative all'articolo 10, comma 2, affluiscono al pertinente capitolo dell'entrata del bilancio dello Stato, e nella misura determinata sulla base del monitoraggio effettuato dal Ministero dell'economia e delle finanze - Dipartimento delle finanze e dall'Agenzia delle entrate sono destinate, anche mediante riassegnazione, al fondo di cui al comma 1. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-21&atto.codiceRedazionale=24G00026&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:47:16.807630"}
{"text": "\n\n\nArt. 41\n Entrata in vigore e decorrenza\n\n\n1. Il presente decreto entra in vigore il giorno successivo a quello della sua pubblicazione nella Gazzetta Ufficiale della Repubblica italiana. \n\n\n\n2. L'articolo 1 si applica con riferimento agli atti emessi dal 30 aprile 2024, mentre le disposizioni di cui al titolo II si applicano a decorrere dal periodo di imposta successivo a quello in corso al 31 dicembre 2023. \n\n\n\nIl presente decreto, munito del sigillo dello Stato, sar\u00e0 inserito nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarlo e di farlo osservare. \n Dato a Roma, add\u00ec 12 febbraio 2024 \nMATTARELLA\nMeloni, Presidente del Consiglio dei ministri\nGiorgetti, Ministro dell'economia e delle finanze\nVisto, il Guardasigilli: Nordio\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-21&atto.codiceRedazionale=24G00026&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:47:20.905123"}
{"text": "\nLa Camera dei deputati ed il Senato della Repubblica hanno approvato;\nIL PRESIDENTE DELLA REPUBBLICA\nPromulga\n la seguente legge:\nArt. 1\n\n\n1. \u00c8 convertito in legge il decreto-legge 21 dicembre 2023, n.\u200a\n200, recante disposizioni urgenti per la proroga dell'autorizzazione alla cessione di mezzi, materiali ed equipaggiamenti militari in favore delle autorit\u00e0 governative dell'Ucraina. \n\n\n\n2. La presente legge entra in vigore il giorno successivo a quello della sua pubblicazione nella Gazzetta Ufficiale. \n\n\n\nLa presente legge, munita del sigillo dello Stato, sar\u00e0 inserita nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarla e di farla osservare come legge dello Stato. \n Data a Roma, add\u00ec 13 febbraio 2024 \nMATTARELLA\nMeloni, Presidente del Consiglio dei ministri\nTajani, Ministro degli affari esteri e della cooperazione internazionale\nCrosetto, Ministro della difesa\nVisto, il Guardasigilli: Nordio\n Avvertenza: \n Il decreto-legge 21 dicembre 2023, n. 200, \u00e8 stato pubblicato nella Gazzetta Ufficiale - Serie generale - n. 297 del 21 dicembre 2023. \n A norma dell'art. 15, comma 5, della legge 23 agosto 1988, n. 400 (Disciplina dell'attivit\u00e0 di Governo e ordinamento della Presidenza del Consiglio dei ministri), le modifiche apportate dalla presente legge di conversione hanno efficacia dal giorno successivo a quello della sua pubblicazione. \n Il testo del decreto-legge coordinato con la legge di conversione \u00e8 pubblicato in questa stessa Gazzetta Ufficiale alla pag. 43. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-17&atto.codiceRedazionale=24G00025&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:47:21.865748"}
{"text": "\nLa Camera dei deputati ed il Senato della Repubblica hanno approvato;\nIL PRESIDENTE DELLA REPUBBLICA\nPromulga\n la seguente legge:\nArt. 1\n\n\n1. Il decreto-legge 9 dicembre 2023, n. 181, recante disposizioni urgenti per la sicurezza energetica del Paese, la promozione del ricorso alle fonti rinnovabili di energia, il sostegno alle imprese a forte consumo di energia e in materia di ricostruzione nei territori colpiti dagli eccezionali eventi alluvionali verificatisi a partire dal 1\u00b0 maggio 2023, \u00e8 convertito in legge con le modificazioni riportate in allegato alla presente legge. \n\n\n\n2. La presente legge entra in vigore il giorno successivo a quello della sua pubblicazione nella Gazzetta Ufficiale. \n\n\n\nLa presente legge, munita del sigillo dello Stato, sar\u00e0 inserita nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarla e di farla osservare come legge dello Stato. \n Data a Roma, add\u00ec 2 febbraio 2024 \nMATTARELLA\nMeloni, Presidente del Consiglio dei ministri\nPichetto Fratin, Ministro dell'ambiente e della sicurezza energetica\nVisto, il Guardasigilli: Nordio\n Avvertenza: \n Il decreto-legge 9 dicembre 2023, n. 181, \u00e8 stato pubblicato nella Gazzetta Ufficiale - Serie generale - n. 287 del 9 dicembre 2023. \n A norma dell'art. 15, comma 5, della legge 23 agosto 1988, n. 400 (Disciplina dell'attivit\u00e0 di Governo e ordinamento della Presidenza del Consiglio dei ministri), le modifiche apportate dalla presente legge di conversione hanno efficacia dal giorno successivo a quello della sua pubblicazione. \n Il testo del decreto-legge coordinato con la legge di conversione \u00e8 pubblicato in questa stessa Gazzetta Ufficiale alla pag. 76. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-07&atto.codiceRedazionale=24G00022&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:47:32.814202"}
{"text": "\n\n\n Allegato \n\n MODIFICAZIONI APPORTATE IN SEDE \n DI CONVERSIONE AL DECRETO-LEGGE \n 9 DICEMBRE 2023, N. 181 \n\n All'articolo 1: \n al comma 1, le parole: \u00abin autoproduzione\u00bb sono sostituite dalle seguenti: \u00abper l'autoproduzione\u00bb; \n al comma 2: \n alla lettera a), primo periodo, dopo le parole: \u00able imprese medesime sottoscrivono\u00bb sono inserite le seguenti: \u00ab, anche indirettamente,\u00bb; \n alla lettera b): \n al numero 1), le parole: \u00abpari a 1 MW\u00bb sono sostituite dalle seguenti: \u00abpari a 200 kW ciascuno\u00bb; \n al numero 2), le parole: \u00abpari ad almeno 1 MW\u00bb sono sostituite dalle seguenti: \u00abpari almeno a 200 kW\u00bb; \n alla lettera f), le parole: \u00abGestore del mercato elettrico\u00bb sono sostituite dalle seguenti: \u00abGestore dei mercati energetici\u00bb; \n alla lettera g), le parole: \u00abogni singola\u00bb sono sostituite dalla seguente: \u00abciascuna\u00bb; \n al comma 3, le parole: \u00abper energia reti\u00bb sono sostituite dalle seguenti: \u00abper energia, reti\u00bb; \n dopo il comma 4 \u00e8 aggiunto il seguente: \n \u00ab4-bis. Entro sessanta giorni dalla data di entrata in vigore della legge di conversione del presente decreto, i titolari di contratti per differenza stipulati con il GSE ai sensi del decreto del Ministro della transizione ecologica 16 settembre 2022, recante attuazione dell'articolo 16-bis del decreto-legge 1\u00b0 marzo 2022, n. 17, convertito, con modificazioni, dalla legge 27 aprile 2022, n. 34 (cosiddetto Electricity release), di cui al comunicato pubblicato nella Gazzetta Ufficiale n. 244 del 18 ottobre 2022, che non implicano lo scambio fisico di energia elettrica, possono esercitare la facolt\u00e0 di recesso dai contratti stessi senza l'applicazione di penali e senza la regolazione delle differenze tra il prezzo di allocazione e il prezzo medio di cui alla lettera a) del comma 3 del predetto articolo 16-bis maturate durante il periodo di vigenza contrattuale. Le disposizioni di cui al primo periodo si applicano anche in caso di recesso gi\u00e0 esercitato alla data di entrata in vigore della legge di conversione del presente decreto\u00bb; \n alla rubrica, le parole: \u00aba rischio delocalizzazione\u00bb sono sostituite dalle seguenti: \u00absoggetti al rischio di delocalizzazione\u00bb. \n All'articolo 2: \n al comma 1, capoverso Art. 16: \n al comma 1, dopo le parole: \u00abdi seguito\u00bb \u00e8 inserita la seguente: \u00abdenominati:\u00bb; \n al comma 2, dopo le parole: \u00abdelle aree idonee\u00bb \u00e8 inserito il seguente segno d'interpunzione: \u00ab,\u00bb; \n al comma 3: \n all'alinea, dopo le parole: \u00ablegge 9 gennaio 1991, n. 9\u00bb \u00e8 inserito il seguente segno d'interpunzione: \u00ab,\u00bb e dopo le parole: \u00abil 45\u00b0 parallelo\u00bb \u00e8 inserita la seguente: \u00abNord\u00bb; \n alla lettera b), dopo le parole: \u00absulle linee di costa\u00bb \u00e8 inserito il seguente segno d'interpunzione: \u00ab,\u00bb; \n al comma 4, lettera a), le parole: \u00abuna soglia di\u00bb sono soppresse; \n al comma 7, primo periodo, le parole: \u00abil costo a MWh\u00bb sono sostituite dalle seguenti: \u00abil costo per MWh\u00bb; \n al comma 8: \n all'alinea, dopo le parole: \u00abdi cui al comma 7\u00bb \u00e8 soppresso il seguente segno d'interpunzione: \u00ab,\u00bb; \n alla lettera c); \n al numero 1.2), dopo le parole: \u00abrispetto all'energia elettrica\u00bb \u00e8 inserito il seguente segno d'interpunzione: \u00ab,\u00bb; \n al numero 2), le parole: \u00abi diritti non assegnati ai sensi del numero 1) sono oggetto di una eventuale\u00bb sono sostituite dalle seguenti: \u00abl'assoggettamento dei diritti non assegnati ai sensi del numero 1) a un'eventuale\u00bb; \n al comma 9, primo periodo, le parole: \u00abper energia reti\u00bb sono sostituite dalle seguenti: \u00abper energia, reti\u00bb e dopo le parole: \u00abdal Gruppo GSE\u00bb \u00e8 soppresso il seguente segno d'interpunzione: \u00ab,\u00bb. \n al comma 10: \n alla lettera a), le parole: \u00abal PSV\u00bb sono sostituite dalle seguenti: \u00aball'IG Index del Gestore dei mercati energetici - GME S.p.A.\u00bb \n alla lettera b), le parole: \u00abper differenza rispetto al PSV\u00bb sono sostituite dalle seguenti: \u00abper differenza a due vie rispetto all'IG Index del Gestore dei mercati energetici - GME S.p.A.\u00bb; \n al comma 11, le parole: \u00abdel contratto di cui al comma 10, lettera a)\u00bb sono sostituite dalle seguenti: \u00abdei contratti di cui al comma 10, lettere a) e b)\u00bb; \n dopo il comma 2 sono aggiunti i seguenti: \n \u00ab2-bis. Il comma 8 dell'articolo 5 del decreto-legge 17 maggio 2022, n. 50, convertito, con modificazioni, dalla legge 15 luglio 2022, n. 91, \u00e8 sostituito dal seguente: \n \"8. Al fine di rafforzare la sicurezza dell'approvvigionamento energetico nazionale e contribuire al perseguimento degli obiettivi strategici di riduzione della dipendenza dai combustibili fossili provenienti dal territorio della Federazione russa mediante la realizzazione delle opere e delle infrastrutture connesse di cui al comma 1, \u00e8 istituito, nello stato di previsione del Ministero dell'economia e delle finanze, un fondo con la dotazione di 30 milioni di euro per ciascuno degli anni dal 2024 al 2043. Il fondo \u00e8 destinato a coprire i ricavi per il servizio di rigassificazione svolto attraverso le unit\u00e0 di cui al comma 1, compresi i costi di capitale per l'acquisto o la realizzazione dei nuovi impianti sopra richiamati, prioritariamente per la quota eccedente l'applicazione del fattore di copertura dei ricavi prevista dalla vigente regolazione tariffaria per il servizio di rigassificazione del gas naturale liquefatto definita dall'Autorit\u00e0 di regolazione per energia, reti e ambiente. L'eventuale importo residuo del fondo \u00e8 destinato a finanziare i fattori di copertura dei ricavi del servizio di rigassificazione previsti dalla vigente regolazione tariffaria, a beneficio degli utenti e dei consumatori. I criteri di accesso e le modalit\u00e0 di impiego del fondo sono definiti con decreto del Ministro dell'economia e delle finanze, di concerto con il Ministro dell'ambiente e della sicurezza energetica, sentita l'Autorit\u00e0 di regolazione per energia, reti e ambiente, nel rispetto della disciplina europea in materia di aiuti di Stato. La gestione del fondo \u00e8 affidata alla Cassa per i servizi energetici e ambientali, che verifica gli importi da attribuire e dispone l'erogazione delle relative risorse sulla base dei criteri definiti con il decreto di cui al quarto periodo, provvedendovi con le risorse umane, strumentali e finanziarie disponibili a legislazione vigente. Per la gestione del fondo \u00e8 autorizzata l'apertura di un apposito conto corrente\". \n 2-ter. All'articolo 6, comma 1, della legge 5 agosto 2022, n. 118, la lettera d) \u00e8 sostituita dalla seguente: \n \"d) in sede di gara per l'affidamento del servizio di distribuzione del gas naturale, ciascun concorrente offre condizioni economiche che prevedono anche l'effettuazione di interventi di efficienza energetica, realizzabili nell'ambito territoriale minimo di riferimento, atti a conseguire risparmi di energia addizionali rispetto agli obiettivi annuali definiti ai sensi dell'articolo 16, comma 4, del decreto legislativo 23 maggio 2000, n. 164. Qualora gli interventi di cui al primo periodo non conseguano la quota di risparmio energetico oggetto delle condizioni economiche presentate in sede di gara, il gestore aggiudicatario versa agli enti locali appartenenti all'ambito territoriale di riferimento il contributo tariffario determinato dall'ARERA secondo quanto previsto dai decreti attuativi dell'articolo 16, comma 4, del citato decreto legislativo n. 164 del 2000, con l'applicazione di una maggiorazione, a titolo di penale, commisurata alla quantit\u00e0 di energia non risparmiata per singola annualit\u00e0, tenuto conto del momento di effettiva disponibilit\u00e0, da parte del gestore stesso, dei beni su cui realizzare gli interventi medesimi. Il contributo tariffario di cui al secondo periodo \u00e8 altres\u00ec versato agli enti locali appartenenti all'ambito territoriale di riferimento, in luogo dell'effettuazione degli interventi di cui al primo periodo, nelle more della definizione di apposite procedure operative per la valutazione e la certificazione dei risparmi associati agli interventi medesimi. Le modalit\u00e0 per la definizione delle procedure operative di cui al terzo periodo sono stabilite in sede di aggiornamento, ai sensi del comma 4 del presente articolo, del regolamento di cui al decreto del Ministro dello sviluppo economico e del Ministro per i rapporti con le regioni e la coesione territoriale 12 novembre 2011, n. 226\"\u00bb. \n All'articolo 3: \n al comma 1: \n alla lettera a) sono premesse le seguenti: \n \u00ab0a) all'articolo 1: \n 1) al comma 3-bis.2, le parole: \"trascorsi cinque anni dall'inizio dei lavori e tenuto conto dei risultati sperimentali in termini di ore annue di funzionamento\" sono sostituite dalle seguenti: \"tenuto conto dei risultati sperimentali\"; \n 2) dopo il comma 8 \u00e8 inserito il seguente: \n \"8-bis. \u00c8 consentita la coltivazione delle risorse geotermiche per uso geotermoelettrico anche in aree termali. Le istanze per il rilascio del permesso di ricerca e della concessione per la coltivazione delle risorse geotermiche devono essere corredate dei risultati forniti dalla modellizzazione idrogeologico-numerica, che dimostri l'assenza di qualsiasi interferenza piezometrica e termica tra i territori dell'area termale interessata e i pennacchi formati dai pozzi di prelievo e di restituzione delle acque geotermiche o di qualsiasi alterazione del chimismo delle acque nel sottosuolo\"; \n 0b) all'articolo 3, comma 6, dopo la lettera e) \u00e8 aggiunta la seguente: \n \"e-bis) sulle conseguenze positive in relazione al soddisfacimento del fabbisogno energetico dei territori interessati dal permesso di ricerca\"; \n 0c) all'articolo 8, comma 5, dopo la lettera c) \u00e8 aggiunta la seguente: \n \"c-bis) sulle conseguenze positive in relazione al soddisfacimento del fabbisogno energetico dei territori interessati dalla concessione di coltivazione\"\u00bb; \n alla lettera a), numero 1), la parola: \u00abinfine\u00bb \u00e8 sostituita dalle seguenti: \u00abin fine\u00bb; \n alla lettera b), capoverso Art. 16-bis, comma 3, al secondo periodo, le parole: \u00abrimborso spese\u00bb sono sostituite dalle seguenti: \u00abrimborso di spese\u00bb e, al terzo periodo, le parole: \u00abdelle relative tempistiche\u00bb sono sostituite dalle seguenti: \u00abdei relativi tempi\u00bb; \n dopo il comma 1 \u00e8 aggiunto il seguente: \n \u00ab1-bis. Il termine per l'entrata in esercizio degli impianti geotermoelettrici ammessi a beneficiare degli incentivi di cui al decreto del Ministro dello sviluppo economico 23 giugno 2016, pubblicato nella Gazzetta Ufficiale n. 150 del 29 giugno 2016, \u00e8 prorogato al 31 dicembre 2027\u00bb. \n All'articolo 4: \n al comma 1, le parole: \u00abe la promozione dello sviluppo sostenibile del territorio\u00bb sono sostituite dalle seguenti: \u00ab, la promozione dello sviluppo sostenibile del territorio, l'accelerazione e la digitalizzazione degli iter autorizzativi degli impianti e delle infrastrutture di rete\u00bb; \n il comma 2 \u00e8 soppresso; \n al comma 3: \n al primo periodo, le parole: \u00abdelle misure di cui ai commi 1 e 2\u00bb sono sostituite dalle seguenti: \u00abdelle misure di cui al presente articolo\u00bb; \n al secondo periodo, le parole: \u00absul proprio sito\u00bb sono sostituite dalle seguenti: \u00abnel proprio sito\u00bb e le parole: \u00abdi cui al comma 2\u00bb sono soppresse; \n al terzo periodo, le parole: \u00absulle risorse relative ai contributi annui di cui al comma 2\u00bb sono sostituite dalle seguenti: \u00absulle risorse di cui al comma 1\u00bb; \n al comma 4, primo periodo, le parole: \u00abd'intesa con la Conferenza unificata\u00bb sono sostituite dalle seguenti: \u00abprevia intesa in sede di Conferenza unificata\u00bb, le parole: \u00abai commi 1 e 2\u00bb sono sostituite dalle seguenti: \u00abal comma 1\u00bb, dopo le parole: \u00abdi potenza installata\u00bb \u00e8 inserita la seguente: \u00ab, determinati\u00bb e le parole: \u00abimpianti di cui al comma 2 del\u00bb sono sostituite dalle seguenti: \u00abimpianti di produzione di energia da fonti rinnovabili di cui al\u00bb;  il comma 5 \u00e8 soppresso; \n alla rubrica, le parole: \u00abimpianti a fonti rinnovabili\u00bb sono sostituite dalle seguenti: \u00abimpianti di produzione di energia da fonti rinnovabili\u00bb. \n Dopo l'articolo 4 sono inseriti i seguenti: \n \u00abArt. 4-bis (Semplificazione in materia di procedimenti di valutazione di impatto ambientale). - 1. Al fine di accelerare i procedimenti autorizzativi degli impianti di produzione di energia da fonti rinnovabili e di conseguire il raggiungimento degli obiettivi di decarbonizzazione e di indipendenza energetica, all'articolo 6, comma 6, lettera b), del decreto legislativo 3 aprile 2006, n. 152, dopo le parole: \"del presente decreto,\" sono inserite le seguenti: \"ivi compresi gli interventi di modifica, anche sostanziale, per rifacimento, potenziamento o integrale ricostruzione di impianti di produzione di energia da fonti eoliche o solari,\". \n Art. 4-ter (Ulteriori disposizioni per la promozione di impianti di produzione di energia da fonti rinnovabili). - 1. Al fine di ottimizzare la gestione dei rifiuti di apparecchiature elettriche ed elettroniche derivanti da apparecchiature di fotovoltaico, attraverso la promozione dell'utilizzo diretto dei servizi offerti dai sistemi individuali e collettivi per la gestione dei medesimi rifiuti, al decreto legislativo 14 marzo 2014, n. 49, sono apportate le seguenti modificazioni: \n a) all'articolo 24-bis, comma 1, \u00e8 aggiunto, in fine, il seguente periodo: \"Il GSE svolge un'attivit\u00e0 di monitoraggio relativa alle adesioni ai consorzi e ai sistemi collettivi, alle quantit\u00e0 di pannelli gestiti ovvero smaltiti, ai costi medi di adesione ai consorzi nonch\u00e9 ai costi determinati dai sistemi collettivi di gestione dei RAEE riconosciuti\"; \n b) all'articolo 40, comma 3, dopo le parole: \"La somma trattenuta,\" sono inserite le seguenti: \"pari al doppio di quella\". \n 2. All'articolo 65, comma 1, del decreto-legge 24 gennaio 2012, n. 1, convertito, con modificazioni, dalla legge 24 marzo 2012, n. 27, le parole: \"di cui al\" sono sostituite dalle seguenti: \"previsti esclusivamente dal\". \n 3. Al decreto legislativo 8 novembre 2021, n. 199, sono apportate le seguenti modificazioni: \n a) all'articolo 5, comma 5, dopo la lettera e) \u00e8 inserita la seguente: \n \"e-bis) \u00e8 agevolata, in via prioritaria, la partecipazione agli incentivi a chi esegue interventi di rifacimento su impianti fotovoltaici esistenti realizzati in aree agricole che comportano la realizzazione di nuovi impianti o di nuove sezioni di impianto, separatamente misurabili, sulla medesima area e a parit\u00e0 della superficie di suolo agricolo originariamente occupata, con incremento della potenza complessiva\"; \n b) all'articolo 6, comma 1, la lettera l) \u00e8 abrogata; \n c) all'articolo 42, dopo il comma 18 \u00e8 aggiunto il seguente: \n \"18-bis. Con riferimento alla produzione di energia elettrica e calore da biomasse solide e gassose, le disposizioni di cui all'articolo 43, comma 1, si applicano secondo quanto previsto dal decreto del Ministro dell'ambiente e della tutela del territorio e del mare 14 novembre 2019, fermo restando quanto previsto dal comma 16 del presente articolo in ordine al suo aggiornamento\". \n 4. Ai fini dell'attuazione delle disposizioni di cui all'articolo 9, comma 3, del decreto legislativo 8 novembre 2021, n. 199, l'ARERA, su proposta del GSE, disciplina le modalit\u00e0 per la graduale uscita dal servizio, a decorrere dal 31 dicembre 2024, degli impianti in esercizio operanti in scambio sul posto, sulla base dei seguenti principi: \n a) priorit\u00e0 di uscita dal servizio degli impianti aventi maggiore potenza e anteriorit\u00e0 della data di entrata in esercizio, nonch\u00e9 di quelli incentivati in conto esercizio dal medesimo GSE. Al fine di cui al primo periodo, le convenzioni di scambio sul posto in essere alla data di entrata in vigore della legge di conversione del presente decreto non possono, in ogni caso, essere rinnovate per un periodo superiore a quindici anni decorrenti dalla data di prima sottoscrizione delle convenzioni medesime; \n b) applicazione delle modalit\u00e0 di ritiro dell'energia di cui all'articolo 13, comma 3, del decreto legislativo 29 dicembre 2003, n. 387, anche per periodi non inferiori a cinque anni, a meno di esplicita diversa indicazione in merito ad altre forme di valorizzazione dell'energia elettrica immessa in rete. \n 5. Al fine di garantire maggiore prevedibilit\u00e0 e semplificare la gestione nell'erogazione dei corrispettivi afferenti al ritiro dedicato dell'energia elettrica di cui all'articolo 13, commi 3 e 4, del decreto legislativo 29 dicembre 2003, n. 387, agli impianti con potenza non superiore a 20 kW, a decorrere dall'anno 2024, il GSE eroga corrispettivi su base semestrale, determinati in funzione di prezzi medi di mercato definiti anche per periodi pluriennali dall'ARERA, su proposta del GSE, differenziati per tecnologia, fonte di alimentazione e data di entrata in esercizio per tenere conto dei differenti livelli di costo e dei profili di produzione degli impianti. \n 6. Con propri provvedimenti, da adottare entro centottanta giorni dalla data di entrata in vigore della legge di conversione del presente decreto, l'ARERA definisce, su proposta del GSE, le modalit\u00e0 di contrattualizzazione del servizio di ritiro dedicato di cui all'articolo 13, commi 3 e 4, del decreto legislativo 29 dicembre 2003, n. 387, anche per periodi non inferiori a cinque anni, su base volontaria per tutti gli impianti di produzione aventi diritto al servizio. \n 7. Per le aree dei siti oggetto di bonifica individuate ai sensi del titolo V della parte quarta del decreto legislativo 3 aprile 2006, n. 152, interessate, in quanto idonee ai sensi dell'articolo 20 del decreto legislativo 8 novembre 2021, n. 199, dalla realizzazione di impianti di produzione di energia da fonti rinnovabili, si applicano i valori delle concentrazioni soglia di contaminazione di cui alla colonna B della tabella 1 dell'allegato 5 al titolo V della parte quarta del medesimo decreto legislativo n. 152 del 2006. \n Art. 4-quater (Modifiche all'articolo 10-septies del decreto-legge 21 marzo 2022, n. 21, convertito, con modificazioni, dalla legge 20 maggio 2022, n. 51, in materia di misure a sostegno dell'edilizia privata). - 1. Al comma 1 dell'articolo 10-septies del decreto-legge 21 marzo 2022, n. 21, convertito, con modificazioni, dalla legge 20 maggio 2022, n. 51, sono apportate le seguenti modificazioni: \n a) all'alinea, le parole: \"sono prorogati di due anni\" sono sostituite dalle seguenti: \"sono prorogati di trenta mesi\"; \n b) alle lettere a) e b), le parole: \"fino al 31 dicembre 2023\" sono sostituite dalle seguenti: \"fino al 30 giugno 2024\". \n Art. 4-quinquies (Semplificazione dell'accesso agli incentivi in merito agli interventi di piccole dimensioni per l'incremento dell'efficienza energetica e per la produzione di energia termica da fonti rinnovabili nell'area dell'Italia centrale colpita dagli eventi sismici del 2016). - 1. Al fine di facilitare gli interventi sugli immobili di cui all'articolo 14, comma 1, del decreto-legge 17 ottobre 2016, n. 189, convertito, con modificazioni, dalla legge 15 dicembre 2016, n. 229, e di favorire, al contempo, la realizzazione degli interventi di incremento dell'efficienza energetica, le amministrazioni pubbliche, ai fini dell'accesso agli incentivi definiti in attuazione delle disposizioni di cui all'articolo 28 del decreto legislativo 3 marzo 2011, n. 28, possono avvalersi, senza nuovi o maggiori oneri a carico della finanza pubblica, anche degli Uffici speciali per la ricostruzione post sisma 2016 di cui all'articolo 3 del predetto decreto-legge n. 189 del 2016. \n 2. Per le finalit\u00e0 di cui al comma 1, gli Uffici speciali per la ricostruzione di cui al medesimo comma 1 possono presentare al GSE la scheda-domanda a preventivo per la prenotazione dell'incentivo unitamente al progetto esecutivo degli interventi. \n 3. Gli Uffici speciali per la ricostruzione di cui al comma 1 decadono dal diritto alla prenotazione di cui al comma 2 se, entro diciotto mesi dalla data di accettazione della prenotazione, non hanno presentato la documentazione attestante l'assegnazione dei lavori, unitamente alla dichiarazione sostitutiva di atto di notoriet\u00e0 che attesti l'avvio dei lavori per la realizzazione dell'intervento previsto, e se, entro quarantotto mesi dalla medesima data di accettazione, non hanno presentato la dichiarazione sostitutiva di atto di notoriet\u00e0 che attesti la conclusione dei lavori di realizzazione dell'intervento medesimo. \n Art. 4-sexies (Modifiche all'articolo 8 del decreto legislativo 3 aprile 2006, n. 152, concernente la Commissione tecnica di verifica dell'impatto ambientale VIA e VAS). - 1. Al fine di accelerare la definizione dei procedimenti e di potenziare la capacit\u00e0 operativa delle strutture ministeriali competenti in materia di valutazione di impatto ambientale, all'articolo 8 del decreto legislativo 3 aprile 2006, n. 152, sono apportate le seguenti modificazioni: \n a) al comma 1: \n 1) al primo periodo, la parola: \"cinquanta\" \u00e8 sostituita dalla seguente: \"settanta\"; \n 2) il secondo periodo \u00e8 sostituito dai seguenti: \"Per lo svolgimento delle istruttorie tecniche, la Commissione si avvale dell'Istituto superiore per la protezione e la ricerca ambientale, sulla base di un'apposita convenzione, nel limite di spesa di 500.000 euro annui, cui si provvede con i proventi delle tariffe di cui all'articolo 33, comma 1. Per le medesime finalit\u00e0 la Commissione pu\u00f2 avvalersi, tramite appositi protocolli d'intesa, degli altri enti del Sistema nazionale a rete per la protezione dell'ambiente, di cui alla legge 28 giugno 2016, n. 132, e degli altri enti pubblici di ricerca senza nuovi o maggiori oneri a carico della finanza pubblica\"; \n b) al comma 5, le parole da: \", in misura complessivamente\" fino alla fine del comma sono sostituite dalle seguenti: \". Alla copertura dei costi di cui al primo periodo si provvede con i proventi delle tariffe di cui all'articolo 33, comma 1, che sono versati all'entrata del bilancio dello Stato e riassegnati agli appositi capitoli dello stato di previsione del Ministero dell'ambiente e della sicurezza energetica, fino a concorrenza dei costi stabiliti con il decreto di cui al primo periodo del presente comma, al netto delle risorse allo scopo gi\u00e0 iscritte in bilancio ai sensi dell'articolo 12, comma 1, del decreto-legge 16 giugno 2022, n. 68, convertito, con modificazioni, dalla legge 5 agosto 2022, n. 108, e ai sensi dell'articolo 2, comma 617-bis, della legge 24 dicembre 2007, n. 244, fermo restando il conseguimento degli obiettivi di risparmio a regime, di cui all'articolo 2, comma 617, della medesima legge n. 244 del 2007, senza che ne derivino nuovi o maggiori oneri per la finanza pubblica. Le risorse derivanti dal versamento all'entrata del bilancio dello Stato dei proventi delle tariffe di cui al citato articolo 33, comma 1, del presente decreto eccedenti la quota riassegnata ai sensi del secondo periodo restano definitivamente acquisite al bilancio dello Stato. I compensi sono stabiliti proporzionalmente alle responsabilit\u00e0 di ciascun membro della Commissione tecnica di verifica dell'impatto ambientale e della Commissione tecnica PNRR-PNIEC, esclusivamente in ragione dei compiti istruttori effettivamente svolti e solo a seguito dell'adozione del parere finale, fermo restando che gli oneri relativi al trattamento economico fondamentale del personale di cui al comma 2-bis restano a carico dell'amministrazione di appartenenza. A decorrere dall'anno 2023, per i componenti della Commissione tecnica di verifica dell'impatto ambientale si applicano i compensi previsti per i membri della Commissione tecnica PNRR-PNIEC, i quali, in considerazione della specificit\u00e0 dei compiti attribuiti alle medesime Commissioni, della peculiare disciplina prevista e della necessit\u00e0 di accelerare l'attuazione degli adempimenti di loro competenza, a decorrere dall'anno 2024 sono riconosciuti integralmente, anche in aggiunta al trattamento eventualmente in godimento ai sensi del quarto periodo\". \n Art. 4-septies (Modalit\u00e0 innovative per il supporto alla produzione di energia elettrica da fonti rinnovabili). - 1. Al decreto legislativo 8 novembre 2021, n. 199, dopo l'articolo 7 \u00e8 inserito il seguente: \n \"Art. 7-bis (Disciplina del regime incentivante gli investimenti in capacit\u00e0 di produzione di energia elettrica da fonti rinnovabili). - 1. Con uno o pi\u00f9 decreti del Ministro dell'ambiente e della sicurezza energetica, sentite l'ARERA e la Conferenza unificata di cui all'articolo 8 del decreto legislativo 28 agosto 1997, n. 281, sono definite le modalit\u00e0 per l'istituzione di un meccanismo, alternativo a quelli disciplinati ai sensi degli articoli 6 e 7 del presente decreto, finalizzato alla promozione di investimenti in capacit\u00e0 di produzione di energia elettrica da fonti rinnovabili, nel rispetto dei seguenti criteri: \n a) la produzione di energia elettrica deriva da impianti a fonti rinnovabili; \n b) \u00e8 prevista la stipulazione di contratti per differenza a due vie di durata pluriennale tra il GSE e gli operatori di mercato selezionati in esito alle procedure competitive di cui alla lettera h); \n c) i contratti di cui alla lettera b) sono caratterizzati dai seguenti elementi: \n 1) il prezzo di riferimento \u00e8 definito in funzione del valore dell'energia elettrica nei mercati a pronti; \n 2) il prezzo di esercizio \u00e8 definito in esito alle procedure competitive di cui alla lettera h); \n 3) \u00e8 previsto l'obbligo, a carico dell'operatore, di versare al GSE il differenziale, se positivo, tra il prezzo di riferimento e il prezzo di esercizio; \n 4) \u00e8 previsto il diritto dell'operatore a ricevere dal GSE il differenziale, se negativo, tra il prezzo di riferimento e il prezzo di esercizio; \n 5) \u00e8 prevista l'individuazione, in funzione delle esigenze del sistema elettrico, di uno o pi\u00f9 profili contrattuali standard.\nLa quantit\u00e0 di energia elettrica utilizzata per la regolazione dei pagamenti eseguiti ai sensi dei numeri 3) e 4) in relazione a ciascun periodo rilevante dell'anno di riferimento \u00e8 coerentemente determinata applicando alla potenza oggetto del contratto un moltiplicatore dal valore predefinito, comunque non superiore a 1; \n 6) il lasso temporale che intercorre tra la data di sottoscrizione del contratto e l'inizio del periodo di efficacia degli obblighi e dei diritti di cui ai numeri 3) e 4) \u00e8 definito convenzionalmente, anche tenuto conto dei tempi di realizzazione degli impianti funzionali al soddisfacimento dell'obbligo di cui alla lettera d); \n d) gli operatori titolari dei contratti di cui alla lettera b) sono obbligati ad assicurare che sia immesso in rete, su base annua, un quantitativo minimo di energia elettrica, pari a una quota percentuale dell'energia elettrica correlata al profilo contrattuale standard, prodotta dagli impianti iscritti in un apposito albo istituito presso il GSE e certificata ai sensi di quanto previsto alla lettera e). Ai fini dell'assolvimento dell'obbligo di cui alla presente lettera, l'operatore \u00e8 tenuto a consegnare al GSE, per il relativo annullamento, un numero di certificati corrispondente all'obbligo medesimo, rilasciati dal Gestore stesso ai sensi della lettera e); \n e) il GSE istituisce un apposito sistema di certificazione dell'energia immessa in rete dagli impianti iscritti nell'albo di cui alla lettera d). I certificati rilasciati ai sensi della presente lettera possono essere oggetto di scambio tra operatori, nell'ambito di una piattaforma di scambio organizzata dal Gestore dei mercati energetici - GME Spa; \n f) ai fini dell'assolvimento dell'obbligo di cui alla lettera d), \u00e8 possibile prevedere meccanismi di compensazione tra anni diversi; \n g) la quota percentuale di cui alla lettera d) \u00e8 definita anche tenendo conto della capacit\u00e0 di stoccaggio elettrico sviluppata ai sensi dell'articolo 18 del decreto legislativo 8 novembre 2021, n. 210; \n h) le quantit\u00e0 di energia elettrica oggetto dei contratti di cui alla lettera b) sono aggiudicate mediante procedure competitive da svolgere con frequenza periodica e definite in modo da assicurare la minimizzazione dei costi per il sistema, fornendo altres\u00ec segnali per la localizzazione della produzione in coerenza con gli sviluppi attesi delle reti e della capacit\u00e0 di stoccaggio elettrico; \n i) in relazione alle procedure competitive di cui alla lettera h), i prezzi a base d'asta sono definiti in funzione dei costi medi che caratterizzano il mix efficiente di risorse richiesto per assicurare l'assolvimento dell'obbligo di cui alla lettera d), anche tenuto conto del profilo contrattuale standard; \n l) le procedure competitive di cui alla lettera h) sono coordinate con le procedure di allocazione di cui all'articolo 18, comma 5, del decreto legislativo 8 novembre 2021, n. 210; \n m) i contingenti resi disponibili nell'ambito delle procedure competitive di cui alla lettera h): \n 1) sono differenziati per profili contrattuali standard senza alcuna distinzione per tecnologia; \n 2) sono determinati con orizzonte temporale pluriennale; \n 3) sono definiti tenendo conto dell'esigenza di garantire la disponibilit\u00e0, nei diversi periodi futuri, di predefinite quantit\u00e0 di energia da fonte rinnovabile in coerenza con gli obiettivi di decarbonizzazione, la disponibilit\u00e0 attesa di risorse di flessibilit\u00e0 e la sicurezza del sistema elettrico al minore costo per il consumatore finale, nonch\u00e9 avuto riguardo al contributo alla realizzazione dei medesimi obiettivi di decarbonizzazione da parte di altri meccanismi incentivanti previsti dalla normativa vigente; \n n) i contingenti di cui alla lettera m) sono aggiornati periodicamente secondo modalit\u00e0 disciplinate con i decreti di cui all'alinea del presente comma; \n o) in caso di mancato rispetto dell'obbligo di cui alla lettera d), l'operatore obbligato \u00e8 tenuto a versare al GSE un importo pari al prodotto tra: \n 1) un valore, indicato nel contratto di cui alla lettera b), definito dal GSE quale stima del costo medio di generazione di energia elettrica da impianti a fonti rinnovabili con tecnologie non mature e tempi di realizzazione contenuti; \n 2) la differenza tra il quantitativo oggetto dell'obbligo stesso e il quantitativo di certificati consegnati al GSE ai sensi della lettera d)\". \n Art. 4-octies (Disposizioni in materia di destinazione dei proventi derivanti dalle aste ETS per la compensazione dei costi indiretti). - 1. All'articolo 23, comma 8, del decreto legislativo 9 giugno 2020, n. 47, le parole: \"e di 150 milioni di euro annui a decorrere dall'anno 2021, al Fondo per la transizione energetica nel settore industriale,\" sono sostituite dalle seguenti: \", di 150 milioni di euro per ciascuno degli anni dal 2021 al 2024 e di 300 milioni di euro annui a decorrere dall'anno 2025, nel rispetto della normativa europea in materia di aiuti di Stato e della normativa relativa al sistema per lo scambio di quote di emissioni dei gas a effetto serra di cui alla direttiva 2003/87/CE del Parlamento europeo e del Consiglio, del 13 ottobre 2003, al Fondo per la transizione energetica nel settore industriale,\"\u00bb. \n All'articolo 5: \n al comma 1: \n al secondo periodo, dopo le parole: \u00abdell'energia primaria,\u00bb sono inserite le seguenti: \u00abdelle esigenze di continuit\u00e0 di produzione degli impianti connessi ai siti produttivi anche in assetto di autoproduzione,\u00bb; \n al terzo periodo, le parole: \u00abper energia reti\u00bb sono sostituite dalle seguenti: \u00abper energia, reti\u00bb e le parole: \u00abdi Terna S.p.A.\u00bb sono sostituite dalle seguenti: \u00abdella societ\u00e0 Terna Spa\u00bb;  al comma 2, le parole: \u00ab31 dicembre 2024\u00bb sono sostituite dalle seguenti: \u00ab31 dicembre 2025\u00bb; \n al comma 3: \n alla lettera a), le parole: \u00abed il Ministro delle politiche agricole, alimentari e forestali\u00bb sono sostituite dalle seguenti: \u00abe con il Ministro dell'agricoltura, della sovranit\u00e0 alimentare e delle foreste,\u00bb; \n alla lettera b), le parole: \u00abrimborsi spese\u00bb sono sostituite dalle seguenti: \u00abrimborsi di spese\u00bb; \n dopo il comma 3 sono aggiunti i seguenti: \n \u00ab3-bis. Il riferimento agli impianti alimentati da biomassa di cui al comma 8 dell'articolo 24 del decreto legislativo 3 marzo 2011, n. 28, comprende anche gli impianti alimentati da biomasse solide classificati dal GSE come tipologia ibrido termoelettrico. Per tale tipologia di impianti il regime incentivante deliberato dall'ARERA ai sensi del citato comma 8 dell'articolo 24 del decreto legislativo n. 28 del 2011 si applica alla sola quota di energia elettrica ottenuta dalla combustione delle biomasse. \n 3-ter. Al fine di massimizzare il contributo dei servizi ambientali al raggiungimento degli obiettivi nazionali ed europei in materia di produzione di biometano, alle procedure competitive di cui all'articolo 5 del decreto del Ministro della transizione ecologica 15 settembre 2022, pubblicato nella Gazzetta Ufficiale n. 251 del 26 ottobre 2022, indette dal GSE a decorrere dall'anno 2024, possono partecipare anche le imprese titolari di impianti di produzione di biogas prodotto attraverso il trattamento anaerobico di rifiuti organici oggetto di riconversione. Per tali impianti si applica la tariffa di riferimento prevista per i nuovi impianti alimentati da rifiuti organici. Il GSE, entro trenta giorni dalla data di entrata in vigore della legge di conversione del presente decreto, introduce nelle sue procedure operative e pubblica il valore del costo specifico di investimento massimo ammissibile per la riconversione degli impianti alimentati a rifiuti organici e gli aggiornamenti necessari per la partecipazione delle imprese titolari di tali impianti riconvertiti alle procedure competitive medesime. \n 3-quater. Dopo il comma 2 dell'articolo 3-quinquies del decreto-legge 29 maggio 2023, n. 57, convertito, con modificazioni, dalla legge 26 luglio 2023, n. 95, sono aggiunti i seguenti: \n \"2-bis. Le agevolazioni in materia di accisa previste per il gasolio dal testo unico delle disposizioni legislative concernenti le imposte sulla produzione e sui consumi e relative sanzioni penali e amministrative, di cui al decreto legislativo 26 ottobre 1995, n. 504, si applicano, nell'ambito di un programma pluriennale ai sensi dell'articolo 16 della direttiva 2003/96/CE del Consiglio, del 27 ottobre 2003, anche al biodiesel utilizzato tal quale, negli usi ammessi dalla disciplina specifica di settore. La disposizione di cui al presente comma ha efficacia a decorrere dalla data del rilascio della preventiva autorizzazione da parte della Commissione europea e la durata del predetto programma \u00e8 di sei anni decorrenti dalla medesima data di autorizzazione. \n 2-ter. Con decreto del Ministro dell'economia e delle finanze, di concerto con il Ministro dell'ambiente e della sicurezza energetica, da adottare entro centottanta giorni dalla data di entrata in vigore della presente disposizione, sono stabilite le modalit\u00e0 di applicazione delle agevolazioni previste dal comma 2-bis\". \n 3-quinquies. Dopo il comma 5 dell'articolo 62-bis del decreto-legge 16 luglio 2020, n. 76, convertito, con modificazioni, dalla legge 11 settembre 2020, n. 120, \u00e8 inserito il seguente: \n \"5-bis. La societ\u00e0 Acquirente Unico Spa pu\u00f2 svolgere altres\u00ec le attivit\u00e0 di ricerca e sviluppo volte alla realizzazione di un sistema avanzato per la valutazione e la sicurezza delle bombole a idrogeno a uso di autotrazione per il tramite della SFBM, che, a tal fine, adegua il proprio statuto alle disposizioni del presente comma, prevedendo l'obbligo della tenuta della contabilit\u00e0 in maniera distinta e separata dalle altre attivit\u00e0 da essa svolte\"\u00bb. \n Dopo l'articolo 5 \u00e8 inserito il seguente: \n \u00abArt. 5-bis (Misure volte a garantire la piena operativit\u00e0 degli impianti per la produzione di biometano in esercizio o in corso di realizzazione). - 1. All'articolo 46, comma 6, lettera c), del decreto legislativo 8 novembre 2021, n. 199, sono aggiunte, in fine, le seguenti parole: \"; per gli impianti di produzione di biometano che beneficiano degli incentivi di cui al decreto del Ministro dello sviluppo economico 2 marzo 2018, pubblicato nella Gazzetta Ufficiale n. 65 del 19 marzo 2018, per i quali il biometano prodotto non pu\u00f2 essere immesso nella rete con obbligo di connessione di terzi ed \u00e8 oggetto di contratti di fornitura di biometano nel settore dei trasporti, il GSE provvede all'annullamento delle garanzie di origine in favore dei clienti finali con i quali il produttore medesimo ha stipulato, direttamente o indirettamente, i suddetti contratti\". \n 2. Al fine di uniformare le metodologie di calcolo dei certificati di immissione in consumo (CIC) da parte del GSE, a decorrere dall'anno 2024, per la determinazione del quantitativo dei CIC attribuiti agli impianti di produzione di biometano che beneficiano degli incentivi di cui al decreto del Ministro dello sviluppo economico 2 marzo 2018, pubblicato nella Gazzetta Ufficiale n. 65 del 19 marzo 2018, \u00e8 utilizzato il riferimento al potere calorifico superiore del biometano prodotto. \n 3. Al fine di favorire lo sviluppo della produzione di biometano, per ritardi nella conclusione dei lavori relativi all'impianto qualificato non imputabili a responsabilit\u00e0 del produttore ai sensi dell'articolo 1, comma 3, del decreto del Ministro della transizione ecologica 5 agosto 2022, pubblicato nella Gazzetta Ufficiale n. 192 del 18 agosto 2022, si intendono anche i ritardi relativi all'attivazione, da parte del gestore di rete, della connessione alla rete del gas naturale nonch\u00e9 i ritardi nel rilascio di verifiche o attestazioni da parte delle autorit\u00e0 e degli enti di controllo. I medesimi principi si applicano anche in relazione a impianti incentivati ai sensi del decreto del Ministro della transizione ecologica 15 settembre 2022, pubblicato nella Gazzetta Ufficiale n. 251 del 26 ottobre 2022\u00bb. \n All'articolo 6: \n al comma 1, primo periodo, dopo le parole: \u00abcondensazione ad aria\u00bb sono inserite le seguenti: \u00abo di raffreddamento del fluido del circuito di condensazione\u00bb; \n al comma 3, dopo le parole: \u00abculturali e del paesaggio\u00bb \u00e8 inserito il seguente segno d'interpunzione: \u00ab,\u00bb; \n al comma 4, le parole: \u00abnon derivano\u00bb sono sostituite dalle seguenti: \u00abnon devono derivare\u00bb. \n All'articolo 7: \n al comma 1: \n alla lettera a), alinea, le parole: \u00ablettera a),\u00bb sono sostituite dalle seguenti: \u00ablettera a)\u00bb; \n alla lettera b): \n al numero 1), le parole: \u00able parole\u00bb sono sostituite dalle seguenti: \u00able parole:\u00bb; \n al numero 2), le parole: \u00able parole\u00bb sono sostituite dalle seguenti: \u00able parole:\u00bb e le parole: \u00absono inseritele\u00bb sono sostituite dalle seguenti: \u00absono inserite le\u00bb; \n al numero 3), le parole: \u00able parole\u00bb sono sostituite dalle seguenti: \u00able parole:\u00bb; \n al numero 4), le parole: \u00able parole\u00bb sono sostituite dalle seguenti: \u00able parole:\u00bb; \n alla lettera c), le parole: \u00able parole\u00bb sono sostituite dalle seguenti: \u00able parole:\u00bb; \n alla lettera d): \n all'alinea, le parole: \u00abl'articolo 11,\u00bb sono sostituite dalle seguenti: \u00abl'articolo 11\u00bb; \n al capoverso Art. 11-bis: \n al comma 8, alinea, le parole: \u00abdall'autorizzazione\u00bb sono sostituite dalle seguenti: \u00abdell'autorizzazione\u00bb; \n al comma 10, le parole: \u00abai sensi del decreto\u00bb sono sostituite dalle seguenti: \u00abai sensi del testo unico delle disposizioni legislative e regolamentari in materia di espropriazione per pubblica utilit\u00e0, di cui al decreto\u00bb; \n al comma 11, le parole: \u00abe le finalit\u00e0\u00bb sono sostituite dalle seguenti: \u00abe l'indicazione delle finalit\u00e0\u00bb; \n al capoverso Art. 11-ter: \n al comma 1, le parole: \u00abai sensi del decreto legislativo n. 82 del 2005\u00bb sono sostituite dalle seguenti: \u00abai sensi del codice dell'amministrazione digitale, di cui al decreto legislativo 7 marzo 2005, n. 82\u00bb; \n al comma 3, le parole: \u00abconferenza dei servizi ai sensi della legge n. 241 del 1990\u00bb sono sostituite dalle seguenti: \u00abconferenza di servizi ai sensi della legge 7 agosto 1990, n. 241\u00bb;  al comma 4, le parole: \u00abconferenza dei servizi\u00bb sono sostituite dalle seguenti: \u00abconferenza di servizi\u00bb; \n al comma 7, le parole: \u00abprogramma lavori\u00bb sono sostituite dalle seguenti: \u00abprogramma dei lavori\u00bb e le parole: \u00abprogrammi lavori\u00bb sono sostituite dalle seguenti: \u00abprogrammi dei lavori\u00bb; \n alla lettera e), numero 1), alinea, le parole: \u00abcomma 4,\u00bb sono sostituite dalle seguenti: \u00abcomma 4\u00bb; \n alla lettera g): \n al numero 1), le parole: \u00able parole\u00bb sono sostituite dalle seguenti: \u00able parole:\u00bb; \n al numero 2), capoverso 8, le parole: \u00abprogramma lavori\u00bb sono sostituite dalle seguenti: \u00abprogramma dei lavori\u00bb e le parole: \u00abprogrammi lavori\u00bb sono sostituite dalle seguenti: \u00abprogrammi dei lavori\u00bb; \n alla lettera h): \n all'alinea, le parole: \u00abcomma 2,\u00bb sono sostituite dalle seguenti: \u00abcomma 2\u00bb; \n al capoverso 2-bis, le parole: \u00abNelle more della data di entrata in vigore del decreto\u00bb sono sostituite dalle seguenti: \u00abNelle more dell'entrata in vigore del decreto\u00bb; \n alla lettera i), capoverso 2-bis, le parole: \u00abNelle more dell'efficacia\u00bb sono sostituite dalle seguenti: \u00abNelle more dell'entrata in vigore\u00bb; \n alla lettera l), numero 1), le parole: \u00able parole\u00bb sono sostituite dalle seguenti: \u00able parole:\u00bb; \n al comma 3: \n alla lettera b), le parole: \u00abstoccaggio della CO2 \u00bb sono\nsostituite dalle seguenti: \u00abstoccaggio di CO2 \u00bb; \n alla lettera c), le parole: \u00absorveglianza delle reti di trasporto\u00bb sono sostituite dalle seguenti: \u00absorveglianza delle infrastrutture e dei servizi di trasporto\u00bb e le parole: \u00abtrasporto della CO2 \u00bb sono sostituite dalle seguenti: \u00abtrasporto di CO2 \u00bb; \n alla lettera e), le parole: \u00abstoccaggio della CO2 \u00bb sono\nsostituite dalle seguenti: \u00abstoccaggio di CO2 \u00bb; \n alla lettera f), le parole: \u00abfiliera della cattura trasporto utilizzo e stoccaggio della CO2 \u00bb sono sostituite dalle seguenti:\n\u00abfiliera della cattura, del trasporto, dell'utilizzo e dello stoccaggio di CO2 \u00bb; \n al comma 4, le parole: \u00abdel 2011,\u00bb sono sostituite dalle seguenti: \u00abdel 2011\u00bb; \n dopo il comma 4 \u00e8 inserito il seguente: \n \u00ab4-bis. Entro centottanta giorni dalla data di entrata in vigore della legge di conversione del presente decreto, con decreto del Ministero dell'ambiente e della sicurezza energetica, di concerto con il Ministero dell'interno, con il Ministero delle infrastrutture e dei trasporti e con il Ministero della salute, \u00e8 adottata la regola tecnica per la progettazione, la costruzione, il collaudo, l'esercizio e la sorveglianza delle reti di trasporto di cui all'articolo 3, comma 1, lettera aa), del decreto legislativo 14 settembre 2011, n. 162. Per l'adozione della regola tecnica di cui al primo periodo nonch\u00e9 per la valutazione delle istanze di autorizzazione presentate nelle more della sua adozione, il Ministero dell'ambiente e della sicurezza energetica si avvale, senza nuovi o maggiori oneri per la finanza pubblica, del supporto tecnico del Comitato centrale per la sicurezza tecnica della transizione energetica e per la gestione dei rischi connessi ai cambiamenti climatici, di cui all'articolo 9 del decreto-legge 24 febbraio 2023, n. 13, convertito, con modificazioni, dalla legge 21 aprile 2023, n. 41, e del Comitato italiano gas, tenendo conto delle caratteristiche chimico-fisiche del biossido di carbonio di origine antropogenica e delle regole tecniche attualmente in uso a livello internazionale\u00bb;  al comma 5, le parole: \u00abdel decreto\u00bb sono sostituite dalle seguenti: \u00abdel testo unico delle disposizioni legislative e regolamentari in materia di espropriazione per pubblica utilit\u00e0, di cui al decreto\u00bb e le parole: \u00able parole\u00bb sono sostituite dalle seguenti: \u00able parole:\u00bb. \n All'articolo 8: \n al comma 1: \n al primo periodo, le parole: \u00abin due porti del Mezzogiorno\u00bb sono sostituite dalle seguenti: \u00abin almeno due porti del Mezzogiorno\u00bb, dopo le parole: \u00abAutorit\u00e0 di sistema portuale di cui all'articolo 6 della legge 28 gennaio 1994, n. 84,\u00bb sono inserite le seguenti: \u00abo in aree portuali limitrofe ad aree nelle quali sia in corso l'eliminazione graduale dell'uso del carbone,\u00bb e le parole: \u00abdestinate, nel rispetto degli strumenti\u00bb sono sostituite dalle seguenti: \u00abda destinare, attraverso gli strumenti\u00bb; \n al secondo periodo, dopo le parole: \u00abAutorit\u00e0 di sistema portuale,\u00bb sono inserite le seguenti: \u00abanche congiuntamente,\u00bb; \n al comma 2, le parole: \u00abdelle tempistiche\u00bb sono sostituite dalle seguenti: \u00abdei tempi\u00bb; \n dopo il comma 2 sono aggiunti i seguenti: \n \u00ab2-bis. Per l'attivit\u00e0 di regolamentazione dei movimenti delle unit\u00e0 in mare, per il controllo del rispetto delle regole ambientali e per la vigilanza ai fini della sicurezza della navigazione nelle aree demaniali marittime in cui sono realizzati parchi eolici galleggianti, il Ministero dell'ambiente e della sicurezza energetica si avvale del personale e dei mezzi del Corpo delle capitanerie di porto-Guardia costiera. \n 2-ter. Il comma 6 dell'articolo 23 del decreto legislativo 8 novembre 2021, n. 199, \u00e8 sostituito dal seguente: \n \"6. Il Ministero dell'ambiente e della sicurezza energetica adotta e pubblica nel proprio sito internet istituzionale un vademecum per i soggetti proponenti, relativo agli adempimenti e alle informazioni minime necessari ai fini dell'avvio del procedimento unico per l'autorizzazione degli impianti di cui al presente articolo\"\u00bb. \n All'articolo 9: \n al comma 1, all'alinea, le parole: \u00abTerna S.p.A.\u00bb sono sostituite dalle seguenti: \u00abla societ\u00e0 Terna Spa\u00bb e, alla lettera b), le parole: \u00abda Terna S.p.A.\u00bb sono sostituite dalle seguenti: \u00abdalla societ\u00e0 Terna Spa\u00bb; \n al comma 2, le parole: \u00abper energia reti\u00bb sono sostituite dalle seguenti: \u00abper energia, reti\u00bb e le parole: \u00abnonch\u00e9 le regioni e le Province autonome di Trento e di Bolzano\u00bb sono sostituite dalle seguenti: \u00able regioni e le province autonome di Trento e di Bolzano, nonch\u00e9 gli operatori economici interessati allo sviluppo degli impianti di produzione di energia da fonti rinnovabili e da fonti non rinnovabili, dei sistemi di accumulo e degli impianti di consumo\u00bb; \n al comma 3, le parole: \u00aba Terna S.p.A.\u00bb sono sostituite dalle seguenti: \u00aballa societ\u00e0 Terna Spa\u00bb; \n al comma 4, le parole: \u00abdi Terna S.p.A.\u00bb sono sostituite dalle seguenti: \u00abdella societ\u00e0 Terna Spa\u00bb ed \u00e8 aggiunto, in fine, il seguente periodo: \u00abL'ARERA definisce altres\u00ec le modalit\u00e0 di accesso ai contenuti del portale da parte dei soggetti di cui al comma 2\u00bb; \n al comma 6: \n al secondo periodo, le parole: \u00abil non contrasto\u00bb sono sostituite dalle seguenti: \u00abl'assenza di contrasto\u00bb e le parole: \u00abai regolamenti edilizi\u00bb sono sostituite dalle seguenti: \u00abla conformit\u00e0 delle opere e delle infrastrutture medesime ai regolamenti edilizi\u00bb;  sono aggiunti, in fine, i seguenti periodi: \u00abNei casi in cui la DIL \u00e8 corredata di una dichiarazione sostitutiva certificata redatta da un professionista abilitato, che asseveri sotto la propria responsabilit\u00e0 che l'esecuzione dei lavori per realizzare le opere e le infrastrutture di cui al primo periodo non comporta nuova edificazione o scavi in quote diverse da quelle gi\u00e0 impegnate da manufatti esistenti o mutamento nell'aspetto esteriore dei luoghi, non \u00e8 richiesta la documentazione prevista dall'articolo 1, comma 2, dell'allegato I.8 annesso al codice dei contratti pubblici, di cui al decreto legislativo 31 marzo 2023, n. 36. Resta ferma la disciplina del codice dei beni culturali e del paesaggio, di cui al decreto legislativo 22 gennaio 2004, n. 42, relativa alle scoperte fortuite di cui agli articoli 90 e seguenti e all'articolo 28, comma 2, per gli interventi conseguenti in ordine alla tutela del patrimonio archeologico\u00bb; \n al comma 8, le parole: \u00abarticolo 47 del decreto\u00bb sono sostituite dalle seguenti: \u00abarticolo 47 del testo unico delle disposizioni legislative e regolamentari in materia di documentazione amministrativa, di cui al decreto\u00bb e le parole: \u00abconferenza dei servizi\u00bb sono sostituite dalle seguenti: \u00abconferenza di servizi\u00bb; \n dopo il comma 9 sono aggiunti i seguenti: \n \u00ab9-bis. Con il medesimo procedimento autorizzatorio previsto per la costruzione e l'esercizio delle cabine primarie della rete elettrica di distribuzione possono essere autorizzate, previa presentazione all'amministrazione procedente di un'istanza congiunta da parte dei gestori della rete di distribuzione e dei gestori della rete di trasmissione, anche le relative opere di connessione alla rete elettrica di trasmissione nazionale, a condizione che le medesime opere abbiano una tensione nominale non superiore a 220 kV e una lunghezza inferiore a cinque chilometri, se aeree, o a venti chilometri, se in cavo interrato. Le opere di connessione sono individuate dal gestore della rete elettrica di trasmissione nazionale in un apposito allegato annesso al Piano di sviluppo della rete di trasmissione nazionale di cui all'articolo 36, comma 12, del decreto legislativo 1\u00b0 giugno 2011, n. 93, o sono previste nella soluzione tecnica minima generale per la connessione. \n 9-ter. In caso di procedimento autorizzatorio congiunto ai sensi del comma 9-bis, le procedure di valutazione di impatto ambientale (VIA) o di verifica di assoggettabilit\u00e0 a VIA da svolgere, ove occorrenti, sui progetti di realizzazione delle cabine primarie nonch\u00e9 delle relative opere connesse e infrastrutture indispensabili, sono di competenza regionale. \n 9-quater. In caso di accoglimento dell'istanza congiunta di cui al comma 9-bis, l'autorizzazione \u00e8 rilasciata sia in favore del gestore della rete di distribuzione sia in favore del gestore della rete di trasmissione, per le opere di rispettiva competenza. Il rilascio dell'autorizzazione costituisce titolo a costruire ed esercire le cabine primarie e le opere di cui al comma 9-bis in conformit\u00e0 al progetto approvato, comprende la dichiarazione di pubblica utilit\u00e0, indifferibilit\u00e0 e urgenza delle medesime, l'eventuale dichiarazione di inamovibilit\u00e0 e l'apposizione del vincolo preordinato all'esproprio sulle aree interessate dalle stesse, conformemente a quanto previsto dal testo unico delle disposizioni legislative e regolamentari in materia di espropriazione per pubblica utilit\u00e0, di cui al decreto del Presidente della Repubblica 8 giugno 2001, n. 327, e, in caso di difformit\u00e0 dallo strumento urbanistico vigente, ha altres\u00ec effetto di variante urbanistica. \n 9-quinquies. All'articolo 47, comma 1-bis, del decreto-legge 24 febbraio 2023, n. 13, convertito, con modificazioni, dalla legge 21 aprile 2023, n. 41, dopo le parole: \"e fino al 30 giugno 2024\" sono inserite le seguenti: \"ovvero fino al termine successivo stabilito per effetto della proroga disposta ai sensi dell'articolo 9 del medesimo regolamento\". \n 9-sexies. All'articolo 47, comma 11-bis, alinea, del decreto-legge 24 febbraio 2023, n. 13, convertito, con modificazioni, dalla legge 21 aprile 2023, n. 41, le parole: \"20 MW e 10 MW\" sono sostituite dalle seguenti: \"25 MW e 12 MW\". \n 9-septies. Al decreto legislativo 3 marzo 2011, n. 28, sono apportate le seguenti modificazioni: \n a) all'articolo 4, comma 2-bis: \n 1) all'alinea, le parole: \"di autorizzazione\" sono soppresse; \n 2) alla lettera b), le parole: \"fino a 10 MW\" sono sostituite dalle seguenti: \"fino a 12 MW\"; \n 3) alla lettera c), le parole: \"superiore a 10 MW\" sono sostituite dalle seguenti: \"superiore a 12 MW\"; \n b) all'articolo 6, comma 9-bis, primo periodo, le parole: \"di potenza fino a 10 MW\" sono sostituite dalle seguenti: \"di potenza fino a 12 MW\". \n 9-octies. Le disposizioni di cui ai commi 9-sexies e 9-septies si applicano alle procedure abilitative semplificate di cui all'articolo 6 del decreto legislativo 3 marzo 2011, n. 28, e ai procedimenti unici di autorizzazione di cui all'articolo 12 del decreto legislativo 29 dicembre 2003, n. 387, avviati successivamente alla data di entrata in vigore della legge di conversione del presente decreto. Fatti salvi i casi in cui la costruzione e l'esercizio degli impianti fotovoltaici e delle opere connesse sono soggetti ad autorizzazione con procedimento unico ai sensi del citato articolo 12 del decreto legislativo n. 387 del 2003, le disposizioni di cui al comma 9-sexies del presente articolo si applicano alle procedure di valutazione ambientale di cui alla parte seconda del decreto legislativo 3 aprile 2006, n. 152, avviate successivamente alla data di entrata in vigore della legge di conversione del presente decreto. \n 9-novies. All'articolo 25, comma 2-bis, secondo periodo, del decreto legislativo 3 aprile 2006, n. 152, sono aggiunte, in fine, le seguenti parole: \", fatto salvo quanto previsto dall'articolo 22, comma 1, lettera a), del decreto legislativo 8 novembre 2021, n. 199\". \n 9-decies. All'articolo 12, comma 3-bis, del decreto legislativo 29 dicembre 2003, n. 387, \u00e8 aggiunto, in fine, il seguente periodo: \"Il secondo periodo si applica anche nel caso di dichiarazioni ai sensi degli articoli 12 e 13 del decreto legislativo 22 gennaio 2004, n. 42\". \n 9-undecies. Al fine di garantire la realizzazione degli impianti di produzione di energia alimentati da fonti rinnovabili e dei sistemi di accumulo elettrochimico, ivi comprese le relative opere connesse, l'autorit\u00e0 competente ai sensi dell'articolo 12, comma 3, del decreto legislativo 29 dicembre 2003, n. 387, avvia il relativo procedimento su istanza del proponente, corredata del progetto delle opere di connessione, suddiviso tra impianti di utenza e impianti di rete ai sensi del testo integrato delle connessioni attive (TICA), di cui alla deliberazione dell'Autorit\u00e0 di regolazione per energia, reti e ambiente 23 luglio 2008, ARG/elt 99/08, redatto in coerenza con il preventivo per la connessione predisposto dal gestore di rete e accettato dal proponente, anche in assenza del parere di conformit\u00e0 tecnica sulle soluzioni progettuali degli impianti di rete per la connessione da parte del gestore medesimo, che \u00e8 comunque acquisito nel corso del procedimento di autorizzazione ai fini dell'adozione del provvedimento finale\u00bb. \n All'articolo 10: \n al comma 1, le parole: \u00abdi euro per l'anno\u00bb, ovunque ricorrono, sono sostituite dalle seguenti: \u00abeuro per l'anno\u00bb; \n al comma 2, le parole: \u00abdell'articolo 44 del decreto\u00bb sono sostituite dalle seguenti: \u00abdell'articolo 44 del testo unico delle disposizioni legislative e regolamentari in materia di debito pubblico, di cui al decreto\u00bb. \n All'articolo 11: \n al comma 1: \n alla lettera a), numero 2), le parole: \u00abla parola\u00bb sono sostituite dalle seguenti: \u00abla parola:\u00bb; \n alla lettera b), al numero 1.2), le parole: \u00ablettera e-bis),\u00bb sono sostituite dalle seguenti: \u00ablettera e-bis)\u00bb, al numero 2), alinea, le parole: \u00abcomma 1,\u00bb sono sostituite dalle seguenti: \u00abcomma 1\u00bb e al numero 2), capoverso 1-bis, le parole: \u00abn. 190\u00bb sono sostituite dalle seguenti: \u00abn. 190\"\u00bb; \n alla lettera c): \n al numero 2): \n all'alinea, le parole: \u00abcomma 5,\u00bb sono sostituite dalle seguenti: \u00abcomma 5\u00bb; \n al capoverso 5-bis, al primo periodo, le parole: \u00absul proprio sito\u00bb sono sostituite dalle seguenti: \u00abnel proprio sito internet\u00bb e, al secondo periodo, le parole: \u00abentro trenta giorni\u00bb sono sostituite dalle seguenti: \u00abentro novanta giorni\u00bb; \n al capoverso 5-ter, dopo il secondo periodo \u00e8 inserito il seguente: \u00abIn particolare, la Sogin S.p.A. accerta che eventuali aree autocandidate non presenti nella proposta di CNAI possano essere riconsiderate tenuto conto di vincoli territoriali nel frattempo decaduti o sostanzialmente modificati o per ragioni tecniche superabili con adeguate modifiche al progetto preliminare del Parco Tecnologico\u00bb; \n al numero 4), alinea, le parole: \u00abcomma 6,\u00bb sono sostituite dalle seguenti: \u00abcomma 6\u00bb; \n al numero 5.2), le parole: \u00able parole\u00bb sono sostituite dalle seguenti: \u00able parole:\u00bb; \n al numero 6), le parole: \u00able parole \"e dalla Regione\",\u00bb sono sostituite dalle seguenti: \u00able parole: \"e dalla Regione\"\u00bb; \n alla lettera d), le parole: \u00abdopo le parole\u00bb sono sostituite dalle seguenti: \u00abdopo le parole:\u00bb. \n All'articolo 12: \n al comma 1, alinea, sono premesse le seguenti parole: \u00abAl fine di predisporre una pi\u00f9 completa mappatura dei prodotti europei di qualit\u00e0 in favore di imprese e utenti finali,\u00bb e le parole: \u00ab, di seguito anche ENEA,\u00bb sono sostituite dalla seguente: \u00ab(ENEA)\u00bb; \n al comma 2, le parole: \u00absul proprio sito\u00bb sono sostituite dalle seguenti: \u00abnel proprio sito internet\u00bb; \n al comma 3, le parole: \u00absul proprio sito\u00bb sono sostituite dalle seguenti: \u00abnel proprio sito internet\u00bb. \n Dopo l'articolo 12 sono inseriti i seguenti: \n \u00abArt. 12-bis (Disposizioni in materia di gestione dello smaltimento dei pannelli fotovoltaici). - 1. Al decreto legislativo 14 marzo 2014, n. 49, sono apportate le seguenti modificazioni: \n a) all'articolo 10, comma 10-bis, sono aggiunte, in fine, le seguenti parole: \", ovvero una quota almeno pari all'1 per cento degli impianti incentivati installati in potenza rispetto al totale garantito dai sistemi collettivi ai sensi dell'articolo 24-bis, comma 1\"; \n b) all'articolo 24-bis, comma 1, dopo il quarto periodo sono inseriti i seguenti: \"La documentazione di cui al quarto periodo deve comprendere l'elenco dei numeri di matricola dei moduli fotovoltaici installati nell'impianto. Il GSE aggiorna l'elenco dei numeri di matricola registrati nella propria banca di dati con quello presentato dal soggetto responsabile e comunicato al sistema collettivo prescelto. In caso di non completa corrispondenza dei citati numeri di matricola non si applicano le sanzioni previste dall'articolo 42 del decreto legislativo 3 marzo 2011, n. 28, fermo restando l'obbligo per il soggetto responsabile di comunicare al GSE gli interventi di manutenzione che comportano la sostituzione dei moduli fotovoltaici\". \n 2. Al fine di consentire una razionale e ordinata gestione dei rifiuti di apparecchiature elettriche ed elettroniche nel territorio, ciascun sistema collettivo di gestione si iscrive nel Registro nazionale istituito dall'articolo 1 del regolamento di cui al decreto del Ministro dell'ambiente e della tutela del territorio e del mare 25 settembre 2007, n. 185, con le modalit\u00e0 di cui al medesimo regolamento e comunica l'indicazione dei soggetti responsabili che hanno prestato la garanzia finanziaria nel trust di uno dei sistemi collettivi riconosciuti di cui all'articolo 24-bis, comma 1, del decreto legislativo 14 marzo 2014, n. 49, come modificato dal comma 1 del presente articolo. I sistemi collettivi comunicano annualmente al Comitato di vigilanza e di controllo di cui all'articolo 35 del medesimo decreto legislativo n. 49 del 2014, per conto di tutti i produttori ad essi aderenti e dei soggetti responsabili che hanno prestato la garanzia finanziaria nel trust, i dati di cui all'articolo 7, comma 3, del citato regolamento di cui al decreto del Ministro dell'ambiente e della tutela del territorio e del mare n. 185 del 2007, unitamente al valore in potenza degli impianti fotovoltaici che hanno prestato la garanzia finanziaria nel trust. \n Art. 12-ter (Individuazione della societ\u00e0 Sogesid Spa quale societ\u00e0 in house delle amministrazioni centrali dello Stato). - 1.\nLa societ\u00e0 Sogesid Spa, costituita con decreto del Ministro del tesoro 27 gennaio 1994 ai sensi dell'articolo 10 del decreto legislativo 3 aprile 1993, n. 96, \u00e8 individuata quale societ\u00e0 in house delle amministrazioni centrali dello Stato, al fine di garantire il supporto necessario alla tempestiva realizzazione degli interventi pubblici per la piena attuazione della transizione ecologica, finanziati con le risorse a vario titolo assentite, ivi compresi gli interventi previsti dal Piano nazionale di ripresa e resilienza. La societ\u00e0 Sogesid Spa, fermo restando il carattere prioritario dei servizi da svolgere per il Ministero dell'ambiente e della sicurezza energetica e per il Ministero delle infrastrutture e dei trasporti, pu\u00f2 stipulare convenzioni con le pubbliche amministrazioni di cui al primo periodo per l'esecuzione di attivit\u00e0 tecnico-specialistiche correlate alle diverse fasi di realizzazione degli interventi di cui sono titolari. \n 2. Dall'attuazione del comma 1 non devono derivare nuovi o maggiori oneri a carico della finanza pubblica. Le amministrazioni competenti vi provvedono con le risorse umane, finanziarie e strumentali disponibili a legislazione vigente\u00bb. \n All'articolo 14: \n al comma 1, le parole: \u00abfermo quanto\u00bb sono sostituite dalle seguenti: \u00abfermo restando quanto\u00bb e le parole: \u00abdi Acquirente unico S.p.A.\u00bb sono sostituite dalle seguenti: \u00abdella societ\u00e0 Acquirente unico Spa,\u00bb; \n al comma 2, le parole: \u00abn. 80\u00bb sono sostituite dalle seguenti:\n\u00abn. 80,\u00bb; \n al comma 3: \n alla lettera a), capoverso 2, le parole: \u00abper energia reti\u00bb sono sostituite dalle seguenti: \u00abper energia, reti\u00bb, le parole: \u00abAcquirente unico S.p.A.\u00bb sono sostituite dalle seguenti: \u00abLa societ\u00e0 Acquirente unico Spa\u00bb e le parole: \u00abda Acquirente unico S.p.A.\u00bb sono sostituite dalle seguenti: \u00abdalla societ\u00e0 Acquirente unico Spa\u00bb; \n alla lettera b): \n al capoverso 2-bis: \n alla lettera c) sono aggiunte, in fine, le seguenti parole: \u00ab, tenuto conto di quanto previsto dalla lettera e-bis)\u00bb; \n dopo la lettera e) sono aggiunte le seguenti: \n \u00abe-bis) che, al momento della presentazione dell'istanza di partecipazione alla procedura competitiva, i soggetti interessati possano manifestare la volont\u00e0 di avvalersi dell'azienda o del ramo d'azienda degli esercenti il servizio di cui all'articolo 1, comma 2, del decreto-legge 18 giugno 2007, n. 73, convertito, con modificazioni, dalla legge 3 agosto 2007, n. 125, ovvero di subentrare nei rapporti giuridici dei quali gli stessi sono titolari al momento della cessazione del servizio medesimo, correlati allo stesso servizio, sulla base delle informazioni relative all'azienda, al ramo di azienda e ai relativi rapporti giuridici messe a disposizione dei soggetti interessati medesimi, con congruo anticipo rispetto allo svolgimento delle procedure di cui alla lettera b) del presente comma, secondo modalit\u00e0, anche in relazione alla rappresentazione di dette informazioni, stabilite dall'ARERA in coerenza con quanto previsto dall'articolo 14, comma 4-bis, del decreto-legge 9 dicembre 2023, n. 181; \n e-ter) che ai fini dell'individuazione dell'offerta economicamente pi\u00f9 vantaggiosa, per ciascuna area, sulla base di criteri determinati dall'ARERA, si tenga conto della manifestazione di volont\u00e0 di cui alla lettera e-bis) del presente comma e del conseguente minor reintegro dei costi da riconoscere agli esercenti il servizio di cui all'articolo 1, comma 2, del decreto-legge 18 giugno 2007, n. 73, convertito, con modificazioni, dalla legge 3 agosto 2007, n. 125; \n e-quater) che i soggetti che esprimono la manifestazione di volont\u00e0 prevista dalla lettera e-bis) siano tenuti a presentare offerte per un insieme minimo di aree non inferiore a quello stabilito dall'ARERA in coerenza con l'oggetto della manifestazione stessa\u00bb; \n al capoverso 2-ter, le parole: \u00abAcquirente unico S.p.A.\u00bb sono sostituite dalle seguenti: \u00abla societ\u00e0 Acquirente unico Spa\u00bb;  al comma 4, capoverso 1, le parole: \u00abmodalit\u00e0 di\u00bb sono sostituite dalle seguenti: \u00abmodalit\u00e0 di cui\u00bb; \n dopo il comma 4 \u00e8 inserito il seguente: \n \u00ab4-bis. Entro tre mesi dal trasferimento dei punti di consegna dei clienti finali domestici non vulnerabili verso il servizio a tutele graduali e, successivamente, entro tre mesi dal trasferimento dei punti di consegna dei clienti finali vulnerabili verso il servizio di cui al comma 2-bis dell'articolo 11 del decreto legislativo 8 novembre 2021, n. 210, introdotto dal comma 3 del presente articolo, gli esercenti il servizio di tutela di cui all'articolo 1, comma 2, del decreto-legge 18 giugno 2007, n. 73, convertito, con modificazioni, dalla legge 3 agosto 2007, n. 125, presentano all'ARERA una relazione che indica i costi sostenuti a decorrere dal 1\u00b0 aprile 2023, direttamente imputabili al servizio medesimo e non recuperabili. L'ARERA, con propria deliberazione, da adottare entro novanta giorni dalla data di entrata in vigore della legge di conversione del presente decreto, disciplina i termini e le modalit\u00e0 per la presentazione della relazione di cui al primo periodo. Tra i costi di cui al primo periodo sono compresi quelli relativi al personale, anche non dipendente, impiegato in via esclusiva per la gestione commerciale pregressa del servizio di cui all'articolo 1, comma 2, del citato decreto-legge n. 73 del 2007, eventualmente anche oggetto di procedure di stabilizzazione nel corso del processo di progressiva apertura del mercato ai sensi della legge 4 agosto 2017, n. 124, in modo da tenere conto degli esiti delle procedure competitive per l'affidamento dei servizi di cui al primo periodo del presente comma e dell'esigenza di evitare sovracompensazioni. I costi di cui al primo periodo sono riconosciuti dall'ARERA entro novanta giorni dalla presentazione della relazione e sono posti a carico degli utenti del sistema elettrico\u00bb; \n al comma 5: \n al primo periodo, le parole: \u00abo dall'esercente il servizio\u00bb sono sostituite dalle seguenti: \u00abo da parte dell'esercente il servizio\u00bb, le parole: \u00absul conto corrente bancario, postale o su altri mezzi\u00bb sono sostituite dalle seguenti: \u00absui conti di pagamento o su strumenti\u00bb, le parole: \u00abda parte del cliente domestico\u00bb sono sostituite dalle seguenti: \u00abrilasciata dal cliente domestico\u00bb, le parole: \u00aba intermediari finanziari\u00bb sono soppresse e la parola: \u00abrilasciata\u00bb \u00e8 sostituita dalla seguente: \u00abrinnovata\u00bb; \n al secondo periodo, le parole: \u00abper energia reti\u00bb sono sostituite dalle seguenti: \u00abper energia, reti\u00bb; \n dopo il comma 5 \u00e8 inserito il seguente: \n \u00ab5-bis. Al fine di assicurare il rinnovo dell'autorizzazione all'addebito di cui al comma 5 e nel rispetto della normativa in materia di trattamento dei dati personali, gli esercenti il servizio di maggior tutela sono tenuti a mettere a disposizione degli esercenti il servizio a tutele graduali ovvero degli esercenti il servizio di vulnerabilit\u00e0 ogni informazione necessaria per procedere all'addebito diretto sul conto di pagamento o sullo strumento di pagamento del cliente domestico di cui al predetto comma 5. Gli esercenti il servizio a tutele graduali ovvero gli esercenti il servizio di vulnerabilit\u00e0 informano i rispettivi clienti in merito al subentro nella posizione di soggetto creditore autorizzato all'addebito diretto in anticipo rispetto all'effettuazione della prima disposizione di addebito diretto. Fermo restando il diritto di revoca da parte del cliente domestico dell'autorizzazione all'addebito diretto di cui al comma 5 del presente articolo, si applicano le disposizioni del decreto legislativo 27 gennaio 2010, n. 11\u00bb; \n al comma 7, primo periodo, le parole: \u00abAcquirente Unico S.p.A.\u00bb sono sostituite dalle seguenti: \u00abla societ\u00e0 Acquirente unico Spa\u00bb, le parole: \u00abd'intesa con il Ministero dell'ambiente e della sicurezza energetica e\u00bb sono soppresse e le parole: \u00aball'articoli\u00bb sono sostituite dalle seguenti: \u00abagli articoli\u00bb; \n dopo il comma 7 \u00e8 aggiunto il seguente: \n \u00ab7-bis. Per le finalit\u00e0 di cui ai commi 1 e 7, con l'obiettivo di assicurare maggiore tempestivit\u00e0 nell'adozione di misure di salvaguardia in favore dei clienti finali, anche con riferimento alla cessazione del servizio di maggior tutela nel mercato del gas, all'articolo 1, comma 61, della legge 4 agosto 2017, n. 124, sono apportate le seguenti modificazioni: \n a) al secondo periodo, dopo le parole: \"sono tenuti a trasmettere\" \u00e8 inserita la seguente: \"tempestivamente\"; \n b) il terzo periodo \u00e8 sostituito dal seguente: \"Presso l'Autorit\u00e0 \u00e8 costituito un comitato tecnico consultivo con funzioni di confronto e raccordo delle istanze dei diversi portatori di interesse, concernenti le problematiche di mercato emerse e i contenuti inseriti o da inserire nel portale informatico\"; \n c) dopo il quarto periodo \u00e8 inserito il seguente: \"Il comitato \u00e8 convocato senza indugio dall'Autorit\u00e0 su istanza motivata di almeno uno dei suoi componenti\"\u00bb. \n Nel capo I, dopo l'articolo 14 sono aggiunti i seguenti: \n \u00abArt. 14-bis (Incremento del Fondo unico a sostegno del potenziamento del movimento sportivo italiano). - 1. Al fine di compensare parzialmente gli oneri sostenuti nell'anno 2023 in ragione dell'aumento dei costi dell'energia termica ed elettrica, il Fondo di cui all'articolo 1, comma 369, della legge 27 dicembre 2017, n. 205, \u00e8 incrementato di 5milioni di euro per l'anno 2024, per le finalit\u00e0 di cui all'articolo 7,comma 1, secondo periodo, del decreto-legge 23 settembre 2022, n. 144,convertito, con modificazioni, dalla legge 17 novembre 2022, n. 175. All'onere di cui al primo periodo, pari a 5 milioni di euro per l'anno 2024, si provvede mediante corrispondente riduzione per l'anno 2024 del Fondo per gli interventi strutturali di politica economica di cui all'articolo 10, comma 5, del decreto-legge 29 novembre 2004, n. 282, convertito, con modificazioni, dalla legge 27 dicembre 2004, n. 307. \n 2. Con decreto del Ministro per lo sport e i giovani, di concerto con il Ministro dell'economia e delle finanze, da adottare entro trenta giorni dalla data di entrata in vigore della legge di conversione del presente decreto, sono individuati le modalit\u00e0 e i termini di presentazione delle richieste di erogazione dei contributi, i criteri di ammissione nonch\u00e9 le modalit\u00e0 di erogazione. \n Art. 14-ter (Modifiche all'articolo 2 del decreto-legge 29 dicembre 2016, n. 243, convertito, con modificazioni, dalla legge 27 febbraio 2017, n. 18, concernenti l'integrazione dei poteri del Commissario unico per la realizzazione degli interventi in materia di acque reflue urbane). - 1. Al fine di accelerare la realizzazione delle opere e degli interventi di carattere infrastrutturale previsti dall'articolo 5 del decreto-legge 14 ottobre 2019, n. 111, convertito, con modificazioni, dalla legge 12 dicembre 2019, n. 141, necessari per il superamento delle procedure di infrazione di cui all'articolo 3 del decreto del Presidente del Consiglio dei ministri 7 agosto 2023, pubblicato nella Gazzetta Ufficiale n. 210 dell'8 settembre 2023, all'articolo 2 del decreto-legge 29 dicembre 2016, n. 243, convertito, con modificazioni, dalla legge 27 febbraio 2017, n. 18, sono apportate le seguenti modificazioni: \n a) il comma 11 \u00e8 sostituito dal seguente: \n \"11. Il Commissario unico opera in deroga ad ogni disposizione di legge diversa da quella penale, fatto salvo il rispetto delle disposizioni del codice delle leggi antimafia e delle misure di prevenzione, di cui al decreto legislativo 6 settembre 2011, n. 159, nonch\u00e9 dei vincoli inderogabili derivanti dall'appartenenza all'Unione europea. Fermo restando quanto previsto al primo periodo del presente comma, al Commissario unico si applicano le disposizioni dei commi 2-ter, 4, 5 e 6 dell'articolo 10 del decreto-legge 24 giugno 2014, n. 91, convertito, con modificazioni, dalla legge 11 agosto 2014, n. 116, e dei commi 5, 7-bis e 7-ter dell'articolo 7 del decreto-legge 12 settembre 2014, n. 133, convertito, con modificazioni, dalla legge 11 novembre 2014, n. 164\"; \n b) dopo il comma 11 sono aggiunti i seguenti: \n \"11-bis. Ove siano necessari provvedimenti di valutazione di impatto ambientale o di verifica di assoggettabilit\u00e0 \u00e8 competente la Commissione tecnica PNRR-PNIEC di cui all'articolo 8, comma 2-bis, del decreto legislativo 3 aprile 2006, n. 152. Ai relativi procedimenti si applicano le disposizioni di semplificazione e accelerazione previste dal citato decreto legislativo n. 152 del 2006 per i progetti di cui al medesimo articolo 8, comma 2-bis. \n 11-ter. Ove gli interventi e le opere rientrino in siti che costituiscono la rete Natura 2000, la valutazione di incidenza \u00e8 conclusa entro trenta giorni dalla richiesta. In caso di mancata conclusione della valutazione di incidenza entro il termine di cui al primo periodo, il Presidente del Consiglio dei ministri, su proposta del Ministro dell'ambiente e della sicurezza energetica, sentito il Ministro delle imprese e del made in Italy, assegna all'autorit\u00e0 competente un termine non superiore a quindici giorni per provvedere.\nIn caso di perdurante inerzia, su proposta del Presidente del Consiglio dei ministri, sentita l'autorit\u00e0 competente, il Consiglio dei ministri nomina un commissario ad acta al quale attribuisce, in via sostitutiva, il potere di adottare gli atti e i provvedimenti necessari, senza nuovi o maggiori oneri a carico della finanza pubblica. Pu\u00f2 essere nominato commissario ad acta il Commissario unico di cui al comma 1. Al commissario ad acta non spettano compensi, gettoni di presenza, rimborsi di spese o altri emolumenti comunque denominati. \n 11-quater. Nel caso di conclusione negativa delle valutazioni di incidenza, alle opere e agli interventi di cui al comma 2 pu\u00f2 applicarsi, in quanto rispondenti a finalit\u00e0 imperative di rilevante interesse pubblico, la disciplina di cui all'articolo 6, paragrafo 4, della direttiva 92/43/CEE del Consiglio, del 21 maggio 1992\". \n 2. Il comma 1 dell'articolo 99 del decreto legislativo 3 aprile 2006, n. 152, \u00e8 sostituito dal seguente: \n \"1. Con regolamento adottato con decreto del Presidente della Repubblica, ai sensi dell'articolo 17, comma 1, della legge 23 agosto 1988, n. 400, su proposta del Ministro dell'ambiente e della sicurezza energetica, di concerto con il Ministro della salute, con il Ministro dell'agricoltura, della sovranit\u00e0 alimentare e delle foreste e con il Ministro delle imprese e del made in Italy, previa intesa in sede di Conferenza permanente per i rapporti tra lo Stato, le regioni e le province autonome di Trento e di Bolzano, sono stabiliti i criteri, le modalit\u00e0 e le condizioni per il riutilizzo delle acque reflue\". \n Art. 14-quater (Disposizioni urgenti per la valorizzazione energetica e la gestione del ciclo dei rifiuti nella Regione siciliana). - 1. Al fine di assicurare, in via d'urgenza e in conformit\u00e0 a quanto stabilito agli articoli 179, 182 e 182-bis del decreto legislativo 3 aprile 2006, n. 152, il completamento della rete impiantistica integrata che consenta, nell'ambito di un'adeguata pianificazione regionale del sistema di gestione dei rifiuti, il recupero energetico, la riduzione dei movimenti di rifiuti e l'adozione di metodi e di tecnologie pi\u00f9 idonei a garantire un alto grado di protezione dell'ambiente e della salute pubblica, con decreto del Presidente del Consiglio dei ministri, da adottare entro trenta giorni dalla data di entrata in vigore della legge di conversione del presente decreto, il Presidente della Regione siciliana \u00e8 nominato Commissario straordinario. La durata dell'incarico del Commissario straordinario \u00e8 di due anni e pu\u00f2 essere prorogata o rinnovata. \n 2. Il Commissario straordinario di cui al comma 1: \n a) adotta, previo svolgimento della valutazione ambientale strategica, il piano regionale di gestione dei rifiuti di cui all'articolo 199 del decreto legislativo 3 aprile 2006, n. 152, finalizzato a realizzare la chiusura del ciclo dei rifiuti nella regione, comprendendovi a tal fine, valutato il reale fabbisogno, la realizzazione e la localizzazione di nuovi impianti di termovalorizzazione di rifiuti il cui processo di combustione garantisca un elevato livello di recupero energetico; \n b) approva, secondo le modalit\u00e0 di cui al comma 5 del presente articolo, i progetti di nuovi impianti pubblici per la gestione dei rifiuti, ivi compresi gli impianti per il recupero energetico di cui alla lettera a) del presente comma, fatte salve le competenze statali di cui agli articoli 7, comma 4-bis, e 195, comma 1, lettera f), del citato decreto legislativo n. 152 del 2006; \n c) assicura la realizzazione degli impianti di cui alla lettera b) mediante procedure ad evidenza pubblica nel rispetto della normativa vigente. \n 3. Il piano regionale di gestione dei rifiuti di cui alla lettera a) del comma 2, adottato con ordinanza del Commissario straordinario, ha immediata efficacia vincolante sulla pianificazione d'ambito e ne costituisce variante. \n 4. Ai fini dell'esercizio delle funzioni di cui al comma 2 il Commissario straordinario, ove necessario, provvede con ordinanza, in deroga a ogni disposizione di legge diversa da quella penale, fatto salvo il rispetto delle disposizioni del codice delle leggi antimafia e delle misure di prevenzione, di cui al decreto legislativo 6 settembre 2011, n. 159, delle disposizioni del codice dei beni culturali e del paesaggio, di cui al decreto legislativo 22 gennaio 2004, n. 42, delle disposizioni del codice dei contratti pubblici, di cui al decreto legislativo 31 marzo 2023, n. 36, nonch\u00e9 dei vincoli inderogabili derivanti dall'appartenenza all'Unione europea. Le ordinanze adottate dal Commissario straordinario sono immediatamente efficaci e sono pubblicate nella Gazzetta Ufficiale. \n 5. L'autorizzazione dei progetti \u00e8 rilasciata dal Commissario straordinario con ordinanza e sostituisce, ad ogni effetto di legge, ogni autorizzazione, parere, visto e nulla osta occorrente per l'avvio o la prosecuzione dei lavori, fatta eccezione per quelli relativi alla tutela ambientale e per quelli relativi alla tutela dei beni culturali e paesaggistici, per i quali si applicano i termini e le modalit\u00e0 di cui all'articolo 4, comma 2, del decreto-legge 18 aprile 2019, n. 32, convertito, con modificazioni, dalla legge 14 giugno 2019, n. 55. \n 6. La Regione siciliana pu\u00f2 dare supporto al Commissario straordinario di cui al comma 1 con le proprie strutture amministrative, senza nuovi o maggiori oneri per la finanza pubblica, ovvero istituire, compatibilmente con la vigente disciplina assunzionale e con oneri a carico del proprio bilancio, un'apposita struttura posta alle dirette dipendenze dello stesso Commissario, prevedendo altres\u00ec, su richiesta del Commissario medesimo, la nomina di due sub-commissari, il cui compenso \u00e8 determinato in misura non superiore a quella indicata all'articolo 15, comma 3, del decreto-legge 6 luglio 2011, n. 98, convertito, con modificazioni, dalla legge 15 luglio 2011, n. 111. L'incarico di sub-commissario ha durata massima di dodici mesi e pu\u00f2 essere rinnovato. \n 7. Per le condotte poste in essere ai sensi del presente articolo si applica l'articolo 13, comma 4, del decreto-legge 17 maggio 2022, n. 50, convertito, con modificazioni, dalla legge 15 luglio 2022, n. 91. \n 8. Per la realizzazione degli interventi urgenti di cui al presente articolo \u00e8 autorizzata l'apertura di apposita contabilit\u00e0 speciale intestata al Commissario straordinario, nella quale confluiscono le risorse di cui al comma 9. \n 9. Gli investimenti di cui al comma 2, nel limite complessivo di 800 milioni di euro, sono finanziati nell'ambito dell'Accordo per la coesione da definire tra la Regione siciliana e il Ministro per gli affari europei, il Sud, le politiche di coesione e il PNRR ai sensi dell'articolo 1, comma 178, lettera d), della legge 30 dicembre 2020, n. 178, eventualmente integrato, ai sensi dell'articolo 1, comma 2, del decreto-legge 19 settembre 2023, n. 124, convertito, con modificazioni, dalla legge 13 novembre 2023, n. 162, con le risorse del programma regionale FESR 2021-2027 della Regione siciliana e con le risorse destinate ad interventi complementari di cui all'articolo 1, comma 54, della citata legge n. 178 del 2020, riferibili alla medesima Regione, nel rispetto delle relative procedure e criteri di ammissibilit\u00e0. L'accordo per la coesione di cui al periodo precedente d\u00e0 evidenza delle risorse ivi indicate sulla base del costo complessivo derivante dalla realizzazione degli interventi di cui al comma 2 e, compatibilmente con le disponibilit\u00e0 annuali di bilancio, del finanziamento della realizzazione dei suddetti interventi. \n Art. 14-quinquies (Modifica all'articolo 8 del decreto legislativo 3 aprile 2006, n. 152, concernente i lavori della Commissione tecnica PNRR-PNIEC). - 1. All'articolo 8, comma 2-bis, del decreto legislativo 3 aprile 2006, n. 152, dopo il quindicesimo periodo sono inseriti i seguenti: \"La Commissione pu\u00f2 essere articolata in Sottocommissioni e Gruppi istruttori. La composizione delle Sottocommissioni, anche in relazione alle singole adunanze, \u00e8 definita dal presidente della Commissione, sentito il rispettivo coordinatore, tenendo conto dei carichi di lavoro complessivi e della programmazione generale dei lavori della Commissione medesima e dei Gruppi istruttori interni\"\u00bb. \n All'articolo 15: \n al comma 1: \n alla lettera a), le parole: \u00able parole\u00bb sono sostituite dalle seguenti: \u00able parole:\u00bb; \n alla lettera b), le parole: \u00able parole\u00bb sono sostituite dalle seguenti: \u00able parole:\u00bb. \n All'articolo 17: \n al comma 1, le parole: \u00abRegione Toscana\u00bb sono sostituite dalle seguenti: \u00abregione Toscana\u00bb e le parole: \u00abnei limiti\u00bb sono sostituite dalle seguenti: \u00ab, nel limite\u00bb; \n al comma 2, le parole: \u00abRegione Toscana\u00bb sono sostituite dalle seguenti: \u00abregione Toscana\u00bb e le parole: \u00abdall'entrata in vigore\u00bb sono sostituite dalle seguenti: \u00abdalla data di entrata in vigore\u00bb. \n All'articolo 18: \n al comma 1: \n al primo periodo, le parole: \u00absulla Gazzetta\u00bb sono sostituite dalle seguenti: \u00abnella Gazzetta\u00bb, dopo le parole: \u00abdel 13 novembre 2023,\u00bb sono inserite le seguenti: \u00abe alla delibera del Consiglio dei Ministri del 5 dicembre 2023, pubblicata nella Gazzetta Ufficiale n. 295 del 19 dicembre 2023,\u00bb e le parole: \u00abdel regolamento (UE) n. 1407/2013 della Commissione, del 18 dicembre 2013\u00bb sono sostituite dalle seguenti: \u00abdel regolamento (UE) 2023/2831 della Commissione, del 13 dicembre 2023\u00bb; \n al secondo periodo, le parole: \u00abRegione Toscana\u00bb sono sostituite dalle seguenti: \u00abregione Toscana\u00bb; \n alla rubrica, le parole: \u00ab2 novembre 2023\u00bb sono sostituite dalle seguenti: \u00ab29 ottobre 2023\u00bb. \n Nel capo II, dopo l'articolo 18 \u00e8 aggiunto il seguente: \n \u00abArt. 18-bis (Disposizioni in favore dei territori della regione Umbria colpiti dagli eventi sismici del 9 marzo 2023). - 1. Al comma 560 dell'articolo 1 della legge 30 dicembre 2023, n. 213, le parole: \"nel territorio del comune di Umbertide, colpito dagli eventi sismici del 9 marzo 2023\" sono sostituite dalle seguenti: \"nei territori della regione Umbria colpiti dagli eventi sismici del 9 marzo 2023, per i quali \u00e8 stato dichiarato lo stato di emergenza di rilievo nazionale con le deliberazioni del Consiglio dei ministri del 6 aprile 2023 e del 31 maggio 2023, pubblicate, rispettivamente, nella Gazzetta Ufficiale n. 91 del 18 aprile 2023 e n. 148 del 27 giugno 2023\"\u00bb. \n Alla rubrica del capo II sono aggiunte, in fine, le seguenti parole: \u00abe dagli eventi sismici del 9 marzo 2023\u00bb. \n All'articolo 19: \n dopo il comma 4 sono aggiunti i seguenti: \n \u00ab4-bis. Il comma 2 dell'articolo 36 del decreto legislativo 8 novembre 2021, n. 199, \u00e8 abrogato. \n 4-ter. All'articolo 13 del decreto legislativo 8 novembre 2021, n. 210, sono apportate le seguenti modificazioni: \n a) il comma 1 \u00e8 sostituito dal seguente: \n \"1. Con decreto del Ministro dell'ambiente e della sicurezza energetica, sentita l'ARERA, sono stabiliti le condizioni e i criteri per l'applicazione ai clienti finali, a decorrere dal 1\u00b0 gennaio 2025, di prezzi zonali definiti in base agli andamenti del mercato all'ingrosso dell'energia elettrica. Con il medesimo decreto sono altres\u00ec stabiliti gli indirizzi per la definizione, da parte dell'ARERA, di un meccanismo transitorio di perequazione tra i clienti finali, che tenga conto del contributo alla flessibilit\u00e0 e all'efficienza del sistema nonch\u00e9 delle esigenze di promozione della concorrenza nel mercato, a compensazione dell'eventuale differenziale tra il prezzo zonale e un prezzo di riferimento calcolato dal GME in continuit\u00e0 con il calcolo del prezzo unico nazionale\"; \n b) il comma 2 \u00e8 abrogato\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-07&atto.codiceRedazionale=24G00022&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:47:36.935568"}
{"text": "\nIL PRESIDENTE DELLA REPUBBLICA\n\n\n\nVisti gli articoli 77 e 87, quinto comma, della Costituzione;\n\n\n\n\n\n\nVisto il decreto legislativo 14 marzo 2013, n. 33, recante \u00abRiordino della disciplina riguardante il diritto di accesso civico e gli obblighi di pubblicit\u00e0, trasparenza e diffusione di informazioni da parte delle pubbliche amministrazioni\u00bb;\n\n\n\n\n\n\nVisto il decreto legislativo 19 agosto 2016, n. 175, recante \u00abTesto unico in materia di societ\u00e0 a partecipazione pubblica\u00bb;\n\n\n\n\n\n\nVisto il decreto-legge 24 aprile 2017, n. 50, convertito, con modificazioni, dalla legge 21 giugno 2017, n. 96, recante \u00abDisposizioni urgenti in materia finanziaria, iniziative a favore degli enti territoriali, ulteriori interventi per le zone colpite da eventi sismici e misure per lo sviluppo\u00bb e, in particolare, l'articolo 61, comma 4;\n\n\n\n\n\n\nVisto il decreto-legge 18 aprile 2019, n. 32, convertito, con modificazioni, dalla legge 14 giugno 2019, n. 55, recante \u00abDisposizioni urgenti per il rilancio del settore dei contratti pubblici, per l'accelerazione degli interventi infrastrutturali, di rigenerazione urbana e di ricostruzione a seguito di eventi sismici\u00bb e, in particolare, l'articolo 4, commi 2 e 3, concernente i poteri commissariali per la realizzazione di interventi infrastrutturali caratterizzati da un elevato grado di complessit\u00e0 progettuale, da una particolare difficolt\u00e0 esecutiva o attuativa, da complessit\u00e0 delle procedure tecnico-amministrative ovvero che comportano un rilevante impatto sul tessuto socio-economico a livello nazionale, regionale o locale, per la cui realizzazione o il cui completamento si rende necessaria la nomina di uno o pi\u00f9 Commissari straordinari;\n\n\n\n\n\n\nVista la legge 27 dicembre 2019, n. 160, recante \u00abBilancio di previsione dello Stato per l'anno finanziario 2020 e bilancio pluriennale per il triennio 2020-2022\u00bb e, in particolare, l'articolo 1, comma 20;\n\n\n\n\n\n\nVisto il decreto-legge 11 marzo 2020, n. 16, convertito, con modificazioni, dalla legge 8 maggio 2020, n. 31, recante \u00abDisposizioni urgenti per l'organizzazione e lo svolgimento dei Giochi olimpici e paralimpici invernali Milano Cortina 2026 e delle finali ATP Torino 2021 - 2025, nonch\u00e9 in materia di divieto di attivit\u00e0 parassitarie\u00bb e, in particolare, l'articolo 3;\n\n\n\n\n\n\nVista la legge 30 dicembre 2020, n. 178, recante \u00abBilancio di previsione dello Stato per l'anno finanziario 2021 e bilancio pluriennale per il triennio 2021-2023\u00bb e, in particolare, l'articolo 1, comma 774, concernente l'individuazione degli interventi da finanziare per la realizzazione delle opere connesse agli impianti sportivi delle Olimpiadi invernali 2026 nei territori della regione Lombardia, della regione Veneto e delle province autonome di Trento e di Bolzano;\n\n\n\n\n\n\nVisto il decreto-legge 10 settembre 2021, n. 121, convertito, con modificazioni, dalla legge 9 novembre 2021, n. 156, recante \u00abDisposizioni urgenti in materia di investimenti e sicurezza delle infrastrutture, dei trasporti e della circolazione stradale, per la funzionalit\u00e0 del Ministero delle infrastrutture e della mobilit\u00e0 sostenibili, del Consiglio superiore dei lavori pubblici e dell'Agenzia nazionale per la sicurezza delle ferrovie e delle infrastrutture stradali e autostradali\u00bb e, in particolare, l'articolo 16, comma 3-bis, relativo agli interventi di adeguamento della pista olimpica di bob e slittino \u00abEugenio Monti\u00bb di Cortina d'Ampezzo e agli interventi di riqualificazione dell'impianto olimpico per il pattinaggio di velocit\u00e0 \u00abIce rink Oval\u00bb di Baselga di Pin\u00e9;\n\n\n\n\n\n\nVisto il decreto legislativo 31 marzo 2023, n. 36, recante \u00abCodice dei contratti pubblici in attuazione dell'articolo 1 della legge 21 giugno 2022, n. 78, recante delega al Governo in materia di contratti pubblici\u00bb;\n\n\n\n\n\n\nVisto il decreto-legge 30 dicembre 2023, n. 215, e, in particolare, l'articolo 8, comma 8, lettera a), che ha modificato l'articolo 36, comma 3-ter, del decreto-legge 6 luglio 2011, n. 98, convertito, con modificazioni, dalla legge 15 luglio 2011, n. 111, in materia di oneri di investimento riconosciuti all'ANAS S.p.A.;\n\n\n\n\n\n\nVisto il decreto del Presidente del Consiglio dei ministri 8 settembre 2023, recante \u00abPiano complessivo delle opere da realizzare in funzione delle olimpiadi invernali Milano Cortina 2026\u00bb, pubblicato nella Gazzetta Ufficiale n. 222 del 22 settembre 2023;\n\n\n\n\n\n\nConsiderato che i XXV Giochi olimpici invernali e XIV Giochi paralimpici invernali \u00abMilano Cortina 2026\u00bb rivestono straordinario rilievo internazionale, coinvolgendo il Comitato Olimpico Internazionale, il Comitato Internazionale Paralimpico, i Comitati Olimpici delle Nazioni partecipanti e un elevatissimo numero di atleti, tecnici, spettatori e turisti;\n\n\n\n\n\n\nConsiderato che lo straordinario afflusso di delegazioni di atleti, tecnici, rappresentanti del Comitato Olimpico Internazionale, del Comitato Internazionale Paralimpico e di entit\u00e0 loro collegate, nonch\u00e9 di visitatori, spettatori e turisti nei territori interessati dagli eventi olimpici, richiede la realizzazione e il completamento straordinario e urgente di azioni e interventi essenziali e connessi, relativi anche alla mobilit\u00e0, all'accessibilit\u00e0 e alla sostenibilit\u00e0 ambientale, finanziaria e sociale;\n\n\n\n\nConsiderata la rilevanza dell'impatto degli eventi sportivi, non soltanto in termini di fruizione degli impianti e di miglioramento dei risultati nello sport di base e di alto livello, ma anche in campo economico, turistico, sociale e culturale per i territori interessati e per l'intero Paese;\n\n\n\n\nConsiderato necessario assicurare ogni utile ed urgente iniziativa finalizzata ad accelerare la realizzazione delle opere necessarie allo svolgimento degli eventi sportivi, diversificando i soggetti attuatori e assicurando al contempo l'attuazione degli interventi da parte di soggetti che possiedono il know how e le competenze tecniche specifiche per tale categoria di opere;\n\n\n\n\n\n\nRitenuto indispensabile procedere ad una revisione complessiva delle attribuzioni commissariali delle opere connesse e necessarie allo svolgimento degli eventi olimpici al fine di consentirne la realizzazione e il completamento in tempi certi, coerenti con la data dell'evento e con i cronoprogrammi dei medesimi interventi;\n\n\n\n\n\n\nRitenuto necessario e indifferibile procedere con urgenza ad una revisione della governance della societ\u00e0 \u00abInfrastrutture Milano Cortina 2020-2026 S.p.A.\u00bb, al fine di assicurare un'efficiente ed efficace gestione della stessa, distinguendo compiti, funzioni, attivit\u00e0 e responsabilit\u00e0 all'interno degli organi sociali;\n\n\n\n\n\n\nVista la deliberazione del Consiglio dei ministri, adottata nella riunione del 30 gennaio 2024;\n\n\n\n\nSulla proposta del Presidente del Consiglio dei ministri e del Ministro delle infrastrutture e dei trasporti, di concerto con i Ministri dell'economia e delle finanze e per lo sport e i giovani;\n\nEmana\n il seguente decreto-legge:\nArt. 1\n\n\n\nSoggetto attuatore delle opere complementari ((...)) connesse allo svolgimento ((dei Giochi olimpici e paralimpici invernali Milano Cortina 2026))\n\n\n\n1. A decorrere dalla data di entrata in vigore del presente decreto, ((la societ\u00e0 ANAS S.p.A.))\n((\u00e8 individuata)) quale soggetto attuatore degli interventi di cui all'Allegato A, che costituisce parte integrante del presente decreto, e subentra nei relativi rapporti giuridici attivi e passivi, nonch\u00e9 nei procedimenti amministrativi pendenti alla data di entrata in vigore del presente decreto, alla societ\u00e0 \u00abInfrastrutture Milano Cortina 2020-2026 S.p.A.\u00bb, di cui all'articolo 3, comma 1, del decreto-legge 11 marzo 2020, n. 16, convertito, con modificazioni dalla legge 8 maggio 2020, n. 31, di seguito \u00abSociet\u00e0\u00bb. Restano validi gli atti e i provvedimenti adottati e sono fatti salvi gli ((effetti prodottisi)) e i rapporti giuridici sorti antecedentemente alla data di entrata in vigore del presente decreto. Entro quindici giorni dalla data di entrata in vigore del presente decreto, la Societ\u00e0 trasmette ((all'ANAS S.p.A.)) una relazione circa lo stato di attuazione degli interventi di cui al primo periodo e ((circa gli impegni)) finanziari assunti nell'espletamento delle relative attivit\u00e0. \n\n\n\n\n((\n\n\n1-bis. A decorrere dalla data di entrata in vigore della legge di conversione del presente decreto, la societ\u00e0 Rete ferroviaria italiana (RFI) S.p.A. \u00e8 individuata quale soggetto attuatore degli interventi di cui all'Allegato A-bis, che costituisce parte integrante del presente decreto, e subentra nei relativi rapporti giuridici attivi e passivi, nonch\u00e9 nei procedimenti amministrativi pendenti alla data di entrata in vigore della legge di conversione del presente decreto, alla Societ\u00e0. Restano validi gli atti e i provvedimenti adottati e sono fatti salvi gli effetti prodottisi e i rapporti giuridici sorti antecedentemente alla data di entrata in vigore della legge di conversione del presente decreto. Entro quindici giorni dalla medesima data di entrata in vigore, la Societ\u00e0 trasmette alla RFI S.p.A. una relazione circa lo stato di attuazione degli interventi di cui al primo periodo e circa gli impegni finanziari assunti nell'espletamento delle relative attivit\u00e0. \n\n\n\n1-ter. A decorrere dalla data di entrata in vigore della legge di conversione del presente decreto, la societ\u00e0 FERROVIENORD S.p.A. \u00e8 individuata quale soggetto attuatore dell'intervento \"Sede T2 MXP - Collegamento alla rete ferroviaria nazionale\" e subentra nei relativi rapporti giuridici attivi e passivi, nonch\u00e9 nei procedimenti amministrativi pendenti alla data di entrata in vigore della legge di conversione del presente decreto, alla Societ\u00e0. Restano validi gli atti e i provvedimenti adottati e sono fatti salvi gli effetti prodottisi e i rapporti giuridici sorti antecedentemente alla data di entrata in vigore della legge di conversione del presente decreto.\nEntro quindici giorni dalla medesima data di entrata in vigore, la Societ\u00e0 trasmette alla FERROVIENORD S.p.A. una relazione circa lo stato di attuazione dell'intervento di cui al primo periodo e circa gli impegni finanziari assunti nell'espletamento delle relative attivit\u00e0\n\n\n))\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-05&atto.codiceRedazionale=24G00023&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:47:38.062388"}
{"text": "\n\n\nArt. 2\nModifiche al decreto-legge 11 marzo 2020, n. 16, convertito, con modificazioni, dalla legge 8 maggio 2020, n. 31\n\n\n\n\n1. Al decreto-legge 11 marzo 2020, n. 16, convertito, con modificazioni, dalla legge 8 maggio 2020, n. 31, sono apportate le seguenti modificazioni: \n\na) all'articolo 3: \n 1) al comma 2, dopo le parole: \u00ablegge 30 dicembre 2020, n. 178\u00bb sono inserite le seguenti: \u00ab, ad eccezione delle opere affidate quale soggetto attuatore ((alla societ\u00e0 ANAS S.p.A.))\u00bb; \n((1-bis) al comma 2-ter \u00e8 aggiunto, in fine, il seguente periodo: \"L'intervento pubblico per il completamento delle opere necessarie allo svolgimento dei Giochi olimpici e paralimpici invernali Milano Cortina 2026 deve tener conto delle esigenze degli atleti e delle persone con disabilit\u00e0\")); \n 2) il comma 5 \u00e8 sostituito dai seguenti: \n \u00ab5. L'organo di amministrazione della Societ\u00e0 \u00e8 composto da cinque membri, dei quali: \n a) tre designati dal Ministro delle infrastrutture e dei trasporti, di concerto con il Ministro dell'economia e delle finanze e con l'((Autorit\u00e0 di Governo)) competente in materia di sport, di cui: \n 1) uno con funzioni di presidente; \n 2) uno con funzioni di amministratore delegato, al quale sono altres\u00ec attribuite le funzioni di cui al comma 5-ter, primo periodo; \n 3) un consigliere con delega sulle attribuzioni di cui al comma 5-ter, secondo periodo; \n b) uno designato dalla regione Lombardia; \n c) uno designato congiuntamente dalla regione Veneto e dalle province autonome di Trento e di Bolzano. \n 5-bis. Alle riunioni dell'organo di amministrazione pu\u00f2 partecipare, senza diritto di voto, l'amministratore delegato della Fondazione di cui all'articolo 2. \n 5-ter. All'amministratore delegato di cui al comma 5, lettera a), (( numero 2) )), sono attribuite le funzioni di commissario straordinario per la realizzazione degli interventi stradali ((...)) di cui all'Allegato 1, che costituisce parte integrante del presente decreto, ((nonch\u00e9 degli interventi)) di cui all'articolo 16, comma 3-bis, del decreto-legge 10 settembre 2021, n. 121, convertito, con modificazioni, dalla legge 9 novembre 2021, n. 156. ((L'organo di amministrazione)) delega al consigliere di cui al comma 5, lettera a), (( numero 3) )), le proprie attribuzioni in materia di monitoraggio e coordinamento delle attivit\u00e0 di internal auditing e rendicontazione. Sulle funzioni delegate ai sensi del presente comma, ((l'organo di amministrazione)) pu\u00f2, in qualunque momento, impartire direttive e avocare a s\u00e9 operazioni rientranti nella delega. \n((5-quater. Nel caso in cui l'organo di amministrazione decida di procedere, conformemente allo statuto, alla nomina del direttore generale della Societ\u00e0, l'incarico \u00e8 conferito all'amministratore delegato della medesima Societ\u00e0)); \n 3) al comma 6, ovunque ricorra, la parola: \u00abnominati\u00bb \u00e8 sostituita dalla seguente: \u00abdesignati\u00bb; \n 4) il comma 7 \u00e8 abrogato; \n\nb) \u00e8 aggiunto l'Allegato 1, di cui all'Allegato B al presente decreto. \n\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-05&atto.codiceRedazionale=24G00023&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:47:42.167783"}
{"text": "\n\n\nArt. 3\n\n\n\nDisposizioni in materia di commissariamenti delle opere connesse allo svolgimento ((dei Giochi olimpici e paralimpici invernali Milano Cortina 2026))\n\n\n\n1. L'amministratore delegato pro tempore ((dell'ANAS S.p.A.)), dalla data di entrata in vigore del presente decreto, subentra quale commissario straordinario per la realizzazione dell'intervento relativo alla strada statale SS 36 - Messa in sicurezza della tratta Giussano-Civate, con i poteri di cui all'articolo 4, commi 2 e 3, del decreto-legge 18 aprile 2019, n. 32, convertito, con modificazioni, dalla legge 14 giugno 2019, n. 55. Restano validi gli atti e i provvedimenti adottati e sono fatti salvi gli ((effetti prodottisi)) e i rapporti giuridici sorti antecedentemente alla data di entrata in vigore del presente decreto. Il Commissario straordinario di cui al primo periodo pu\u00f2 nominare fino a un massimo di due sub-commissari, scelti tra il personale ((dell'ANAS S.p.A.)). Al Commissario straordinario e agli eventuali sub-commissari nominati non spettano compensi, gettoni di presenza e indennit\u00e0, comunque denominati. Gli eventuali ((rimborsi di spese)) sono posti a carico del quadro economico dell'intervento di cui al primo periodo nel limite massimo di 50.000 euro annui. \n\n\n\n2. Per lo svolgimento delle funzioni commissariali di cui al comma 1, l'amministratore delegato pro tempore ((dell'ANAS S.p.A.)) pu\u00f2 avvalersi delle strutture ((della medesima societ\u00e0 e)) delle amministrazioni centrali e periferiche dello Stato e degli altri enti territoriali, senza nuovi o maggiori oneri a carico della finanza pubblica. Le amministrazioni interessate provvedono agli adempimenti previsti con le risorse umane, strumentali e finanziarie disponibili a legislazione vigente. \n\n\n\n\n((\n\n\n2-bis. L'amministratore delegato pro tempore della RFI S.p.A., dalla data di entrata in vigore della legge di conversione del presente decreto, subentra quale Commissario straordinario per la realizzazione degli interventi di soppressione di passaggi a livello insistenti sulla strada statale 38, con i poteri di cui all'articolo 4, commi 2 e 3, del decreto-legge 18 aprile 2019, n. 32, convertito, con modificazioni, dalla legge 14 giugno 2019, n. 55. Restano validi gli atti e i provvedimenti adottati e sono fatti salvi gli effetti prodottisi e i rapporti giuridici sorti antecedentemente alla data di entrata in vigore della legge di conversione del presente decreto. Il Commissario straordinario di cui al primo periodo pu\u00f2 nominare fino a un massimo di due sub-commissari, scelti tra il personale della RFI S.p.A. Al Commissario straordinario e agli eventuali sub-commissari nominati non spettano compensi, gettoni di presenza e indennit\u00e0, comunque denominati. Gli eventuali rimborsi di spese sono posti a carico dei quadri economici degli interventi di cui al primo periodo nel limite complessivo massimo di 50.000 euro annui. \n\n\n\n2-ter. Per lo svolgimento delle funzioni commissariali di cui al comma 2-bis, l'amministratore delegato pro tempore della RFI S.p.A. pu\u00f2 avvalersi delle strutture della medesima societ\u00e0 e delle amministrazioni centrali e periferiche dello Stato e degli altri enti territoriali, senza nuovi o maggiori oneri a carico della finanza pubblica. Le amministrazioni interessate provvedono agli adempimenti previsti con le risorse umane, strumentali e finanziarie disponibili a legislazione vigente\n\n\n))\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-05&atto.codiceRedazionale=24G00023&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:47:46.262707"}
{"text": "\n\n\nArt. 3-bis\n\n(( (Ulteriori disposizioni per lo svolgimento dei Giochi olimpici e paralimpici invernali Milano Cortina 2026). ))\n\n\n\n\n((\n\n\n1. Gli enti territoriali interessati dai Giochi olimpici e paralimpici invernali Milano Cortina 2026 possono concorrere a finanziare e svolgere attivit\u00e0 inerenti ai Giochi e finalizzate a favorire l'impatto positivo sul territorio di rispettiva competenza dal punto di vista sociale, ambientale ed economico, secondo una pianificazione definita d'intesa con il Comitato Organizzatore di cui all'articolo 2 del decreto-legge 11 marzo 2020, n. 16, convertito, con modificazioni, dalla legge 8 maggio 2020, n. 31, o comunque comunicata allo stesso. \n\n\n\n2. Gli enti concedenti degli impianti sportivi connessi allo svolgimento dei Giochi olimpici e paralimpici invernali Milano Cortina 2026 sono autorizzati a procedere alla revisione del relativo contratto ai sensi dell'articolo 192 del codice dei contratti pubblici, di cui al decreto legislativo 31 marzo 2023, n. 36, in presenza dei presupposti e nei limiti ivi previsti, al fine di regolare gli effetti della mancata fruizione dei medesimi impianti da parte dei concessionari, in conseguenza degli impieghi connessi all'evento, mediante la rideterminazione della durata del contratto di concessione, nella misura strettamente necessaria a ricondurlo ai livelli di equilibrio e di traslazione del rischio pattuiti al momento della sua conclusione. La disposizione di cui al primo periodo non si applica ai contratti di concessione in relazione ai quali l'equilibrio economico-finanziario e i livelli di traslazione del rischio pattuiti al momento della loro conclusione siano altrimenti assicurati. Dall'attuazione del presente comma non devono derivare nuovi o maggiori oneri a carico degli enti concedenti. \n\n\n\n3. Le regioni, le province autonome di Trento e di Bolzano e i comuni interessati dai Giochi olimpici e paralimpici invernali Milano Cortina 2026 possono disporre, con ordinanza, l'occupazione temporanea di aree attigue a quelle destinate alla realizzazione delle opere di impiantistica sportiva e infrastrutturali, come definite nel Piano complessivo delle opere olimpiche di cui al decreto del Presidente del Consiglio dei ministri 8 settembre 2023, pubblicato nella Gazzetta Ufficiale n. 222 del 22 settembre 2023, se ci\u00f2 risulti necessario ad assicurare la fruibilit\u00e0 e funzionalit\u00e0 degli impianti e delle infrastrutture nonch\u00e9 lo svolgimento dell'evento. Si applicano, in quanto compatibili, le disposizioni di cui agli articoli 49, commi 2, 3 e 4, e 50 del testo unico delle disposizioni legislative e regolamentari in materia di espropriazione per pubblica utilit\u00e0, di cui al decreto del Presidente della Repubblica 8 giugno 2001, n. 327. \n\n\n\n4. Le disponibilit\u00e0 derivanti dalle economie conseguite in relazione all'avvenuto collaudo degli interventi di cui al Piano complessivo delle opere olimpiche, ove non gi\u00e0 destinate ai maggiori fabbisogni degli interventi previsti dall'articolo 4, comma 2, del citato decreto del Presidente del Consiglio dei ministri 8 settembre 2023, nonch\u00e9 le disponibilit\u00e0 derivanti dalla mancata realizzazione degli interventi di cui agli allegati 1 e 2 del medesimo decreto del Presidente del Consiglio dei ministri sono destinate, qualora non necessarie al completamento delle opere del Piano, alle finalit\u00e0 definite con decreto del Ministro delle infrastrutture e dei trasporti, di concerto con il Ministro dell'economia e delle finanze e, per le relative parti di competenza, di concerto con il Ministro per lo sport e i giovani, previa intesa con le regioni Lombardia e Veneto e le province autonome di Trento e di Bolzano\n\n\n))\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-05&atto.codiceRedazionale=24G00023&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:47:50.408336"}
{"text": "\n\n\nArt. 4\n Disposizioni transitorie e finanziarie\n\n\n1. Entro trenta giorni dalla nomina degli organi sociali ai sensi del comma 2, la Societ\u00e0 adegua la convenzione quadro ((con l'ANAS S.p.A.)) alle disposizioni di cui al presente decreto. Per ciascuno degli interventi di cui all'Allegato A, non sono dovute alla Societ\u00e0 le somme di cui all'articolo 3, comma 11, primo e terzo periodo, del decreto-legge 11 marzo 2020, n. 16, convertito, con modificazioni, dalla legge 8 maggio 2020, n. 31. Per la realizzazione dei predetti interventi, sono riconosciuti ((all'ANAS S.p.A.)) gli oneri di investimento di cui all'articolo 36, comma 3-bis, secondo periodo, del decreto-legge 6 luglio 2011, n. 98, convertito, con modificazioni, dalla legge 15 luglio 2011, n. 111, da cui sono dedotte le eventuali somme rendicontate ((dall'ANAS S.p.A.)), nelle modalit\u00e0 previste dal vigente contratto di programma, rispetto ai costi interni ed esterni sostenuti per i predetti interventi alla data di entrata in vigore del presente decreto. ((Gli oneri di cui al terzo periodo del presente comma)) sono riconosciuti nei limiti delle risorse allo stato disponibili nei quadri economici senza nuovi o maggiori ((oneri)) a carico della finanza pubblica. \n\n\n\n2. Alla designazione dei componenti degli organi sociali della Societ\u00e0 in coerenza con le disposizioni dell'articolo 2 si provvede entro quindici giorni dalla data di entrata in vigore del presente decreto. Entro i successivi quindici giorni dalle designazioni, \u00e8 convocata l'assemblea dei soci della Societ\u00e0 per procedere al rinnovo degli organi sociali. Entro i successivi trenta giorni dalla nomina degli organi sociali, la Societ\u00e0 adegua il proprio Statuto alle disposizioni di cui al presente decreto, anche ai fini dell'attribuzione delle deleghe ai sensi dell'articolo 11, comma 9, lettera a), del ((testo unico in materia di societ\u00e0 a partecipazione pubblica, di cui al)) decreto legislativo 19 agosto 2016, n. 175.\nNelle more del perfezionamento delle procedure di nomina, restano in carica gli organi sociali con poteri di gestione ordinari. \n\n\n\n3. \u00c8 autorizzata a favore dell'ANAS S.p.A. la spesa di 17,73 milioni di euro per l'anno 2032 e di 25 milioni di euro per ciascuno degli anni 2033 e 2034. ((L'ANAS S.p.A)) destina le risorse di cui al primo periodo alla copertura degli oneri connessi alla manutenzione e messa in sicurezza della rete stradale, anche al fine di garantire l'accessibilit\u00e0 complessiva dei territori interessati dagli eventi sportivi ai Giochi olimpici e paralimpici invernali Milano Cortina 2026. Agli oneri di cui al presente comma si provvede mediante corrispondente riduzione dell'autorizzazione di spesa di cui all'articolo 214, comma 1, del decreto-legge 19 maggio 2020, n. 34, convertito, con modificazioni, dalla legge 17 luglio 2020, n. 77. \n\n\n\n\n((\n\n\n3-bis. Per la realizzazione delle opere del piano approvato con decreto del Presidente del Consiglio dei ministri ai sensi dell'articolo 3, comma 2, del decreto-legge 11 marzo 2020, n. 16, convertito, con modificazioni, dalla legge 8 maggio 2020, n. 31, per le quali la Societ\u00e0 intende avvalersi dell'ANAS S.p.A. per le fasi di affidamento e di esecuzione delle opere, la copertura dei costi per le attivit\u00e0 svolte da quest'ultima avviene mediante corresponsione di contributi da parte del Ministero delle infrastrutture e dei trasporti a valere sul quadro economico delle relative opere. Per ciascuno degli interventi di cui al primo periodo sono riconosciuti oneri di investimento nel limite complessivo massimo del 9 per cento del quadro economico, comprensivo delle somme di cui all'articolo 3, comma 11, primo e terzo periodo, del citato decreto-legge n. 16 del 2020 e, comunque, entro i limiti delle risorse allo stato disponibili nei relativi quadri economici, senza nuovi o maggiori oneri a carico della finanza pubblica. Entro trenta giorni dalla data di entrata in vigore della legge di conversione del presente decreto, la Societ\u00e0 provvede, per ciascuno degli interventi, alla sottoscrizione di apposita convenzione con l'ANAS S.p.A. per la definizione degli interventi alla stessa affidati e dei relativi oneri finanziari in coerenza con le disposizioni di cui al presente comma, dandone comunicazione al Ministero delle infrastrutture e dei trasporti. Gli interventi affidati all'ANAS S.p.A. ai sensi del presente comma sono recepiti in sede di aggiornamento del contratto di programma sottoscritto dal Ministero delle infrastrutture e dei trasporti con l'ANAS S.p.A. \n\n\n\n3-ter. Per gli interventi di cui all'Allegato A-bis, in relazione alle attivit\u00e0 gi\u00e0 svolte dalla Societ\u00e0 alla data di entrata in vigore della legge di conversione del presente decreto, nonch\u00e9 per quelle di monitoraggio, le somme di cui all'articolo 3, comma 11, primo periodo, del citato decreto-legge n. 16 del 2020 sono determinate nella misura dell'1,5 per cento dei relativi quadri economici, entro i limiti delle risorse allo stato disponibili sugli stessi, senza nuovi o maggiori oneri a carico della finanza pubblica. \n\n\n\n3-quater. Per l'intervento di cui all'articolo 1, comma 1-ter, in relazione alle attivit\u00e0 gi\u00e0 svolte dalla Societ\u00e0 alla data di entrata in vigore della legge di conversione del presente decreto, nonch\u00e9 per quelle di monitoraggio, le somme di cui all'articolo 3, comma 11, primo periodo, del citato decreto-legge n. 16 del 2020 sono determinate nella misura dell'1,5 per cento dei relativi quadri economici, entro i limiti delle risorse allo stato disponibili sugli stessi, senza nuovi o maggiori oneri a carico della finanza pubblica. \n\n\n\n3-quinquies. L'Autorit\u00e0 di bacino distrettuale delle Alpi Orientali provvede all'aggiornamento degli strumenti di pianificazione per il contrasto al dissesto idrogeologico nel territorio di competenza ai sensi dell'articolo 65 del decreto legislativo 3 aprile 2006, n. 152. L'aggiornamento del piano \u00e8 approvato anche in pi\u00f9 stralci funzionali, in coerenza con le modalit\u00e0 di cui all'articolo 67 del medesimo decreto legislativo 3 aprile 2006, n. 152. Il primo stralcio funzionale, riguardante il territorio del comune di Cortina d'Ampezzo, \u00e8 adottato entro trenta giorni dalla data di entrata in vigore della legge di conversione del presente decreto. Il piano individua le misure strutturali e non strutturali funzionali alla mitigazione e gestione del rischio ed \u00e8 corredato di norme di attuazione. \n\n\n\n3-sexies. Per le esigenze di funzionamento volte a potenziare le attivit\u00e0 finalizzate a mitigare il rischio idrogeologico e gli effetti del cambiamento climatico, anche con specifico riferimento al necessario monitoraggio e governo del rischio idrogeologico per lo svolgimento dei Giochi olimpici e paralimpici invernali Milano Cortina 2026, ivi compresa l'attivit\u00e0 di pianificazione di cui al comma 3-quinquies, l'Autorit\u00e0 di bacino distrettuale delle Alpi Orientali \u00e8 autorizzata a reclutare, nel biennio 2024-2025, con rapporto di lavoro subordinato a tempo indeterminato, mediante l'indizione di concorsi pubblici o mediante le ulteriori modalit\u00e0 di reclutamento previste a legislazione vigente, in aggiunta alle facolt\u00e0 assunzionali disponibili a legislazione vigente, il seguente contingente di personale: un dirigente di prima fascia, un dirigente di seconda fascia, un'unit\u00e0 da inquadrare nell'area delle elevate professionalit\u00e0, prevista dal vigente contratto collettivo nazionale di lavoro relativo al personale dell'area del comparto funzioni centrali - Triennio 2019-2021, e dodici unit\u00e0 da inquadrare nell'area dei funzionari prevista dal medesimo contratto collettivo.\nPer effetto di quanto previsto dal presente comma, nella vigente dotazione organica dell'Autorit\u00e0 di bacino distrettuale delle Alpi Orientali sono istituite una posizione di dirigente di prima fascia e una posizione nell'area delle elevate professionalit\u00e0. Agli oneri derivanti dall'attuazione del presente comma, pari a euro 917.202 per l'anno 2024 e a euro 1.222.936 a decorrere dall'anno 2025, si provvede mediante corrispondente riduzione del fondo di cui all'articolo 1, comma 199, della legge 23 dicembre 2014, n. 190\n\n\n))\n\n\n\n4. \n((Dall'attuazione degli articoli 1, 2, 3 e 3-bis e dei commi 1, 2, 3-bis, 3-ter, 3-quater e 3-quinquies del presente articolo)) non devono derivare nuovi o maggiori oneri a carico della finanza pubblica. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-05&atto.codiceRedazionale=24G00023&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:47:54.500440"}
{"text": "\n\n\nArt. 5\n Entrata in vigore\n\n\n1. Il presente decreto entra in vigore il giorno successivo a quello della sua pubblicazione nella Gazzetta Ufficiale della Repubblica italiana e sar\u00e0 presentato alle Camere per la conversione in legge. \n\n\n\nIl presente decreto, munito del sigillo dello Stato, sar\u00e0 inserito nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarlo e di farlo osservare. \n Dato a Roma, add\u00ec 5 febbraio 2024 \nMATTARELLA\nTajani, il Vicepresidente ex\narticolo 8, comma 1,\ndella legge 23 agosto 1988, n. 400\nSalvini, Ministro delle infrastrutture e dei trasporti\nGiorgetti, Ministro dell'economia e delle finanze\nAbodi, Ministro per lo sport e i giovani\nVisto, il Guardasigilli: Nordio\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-05&atto.codiceRedazionale=24G00023&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:47:58.593364"}
{"text": "\n\n\n Allegato A \n\n (di cui all'articolo 1, comma 1) \nElenco delle opere complementari in ambito stradale connesse allo svolgimento ((dei Giochi olimpici e paralimpici invernali Milano Cortina 2026)) affidate ad ANAS S.p.A. come soggetto attuatore \n\n\n\n\nRegione Intervento \n\n\n  Lombardia SS 38 - Allargamento tratti saltuari dal km 18+200 al km 68+300 \n\n\n  Lombardia SS 36 - Adeguamento a tre corsie del Ponte Manzoni a Lecco \n\n\n Lombardia SS 36 - Consolidamento galleria \"Monte Piazzo\" \n\n\n Lombardia SS 36 - Potenziamento svincolo in localit\u00e0 Piona \n\n\n Lombardia SS 36 - Messa in sicurezza tratta Giussano-Civate \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-05&atto.codiceRedazionale=24G00023&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:48:02.686481"}
{"text": "\n\n\n\n((Allegato A-bis))\n(( (articolo 1, comma 1-bis) ))\n((Elenco delle opere complementari in ambito ferroviario connesse allo svolgimento dei Giochi olimpici e paralimpici invernali Milano Cortina 2026 affidate alla RFI S.p.A. come soggetto attuatore))\n((\n\nRegione o provincia autonoma  Intervento \n\n\nProvincia autonoma di Trento Stazione ferroviaria di Trento - Adeguamento infrastrutturale \n\n\n Veneto Stazione di Longarone - Miglioramento accessibilit\u00e0 e velocizzazione itinerari \n\n\nVeneto PRG di Ponte nelle Alpi \n\n\n Veneto Rinnovo stazioni/costruzione parcheggi di scambio  Lotto 1 Stazione di Belluno \n\n\n Veneto Rinnovo stazioni/costruzione parcheggi di scambio Lotto 2 Stazione di Feltre \n\n\n Lombardia Interventi puntuali potenziamento - PRG sedi di incrocio \n\n\n Lombardia Soppressione passaggi a livello insistenti su SS38  Lotto 1 Lotto funzionale FORCOLA \n\n\n Lombardia Soppressione passaggi a livello insistenti su SS38  Lotto 2 Lotto funzionale COLORINA \n\n\n  Lombardia Soppressione passaggi a livello insistenti su SS38  Lotto 3 Lotto funzionale MONTAGNA-POGGIRIDENTI \n\n\n  Lombardia Soppressione passaggi a livello insistenti su SS38 Lotto 4 Lotto funzionale CHIURO-TEGLIO \n\n\n  Lombardia Soppressione passaggi a livello insistenti su SS38 Lotto 5 Lotto funzionale Ponte-Chiuro \n\n\n Lombardia Soppressione passaggi a livello insistenti su SS38  Lotto 6 Lotto funzionale Bianzone \n\n\n\n)).\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-05&atto.codiceRedazionale=24G00023&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:48:06.778635"}
{"text": "\n\n\n Allegato B \n\n (di cui all'articolo 2, comma 1, lettera b)) \n\n \u00abAllegato 1 (di cui all'articolo 3, comma 5-ter) \nElenco delle opere complementari in ambito stradale gi\u00e0 oggetto di commissariamento, per cui \u00e8 disposta la nomina dell'amministratore delegato della Societ\u00e0 \u00abInfrastrutture Milano Cortina 2020-2026 S.p.A.\u00bb quale commissario straordinario \n\n\n\n\nRegione Intervento \n\n\n Lombardia SS 36 - Completamento percorso ciclabile Abbadia Lariana \n\n\nLombardia SS 38 - Tangenziale sud di Sondrio \n\n\n  Lombardia SS 42 \"del Tonale e della Mendola\" - lotto 1 (comune di Trescore Balneario); lotto 2 (comune di Entratico) \n\n\nLombardia SS 639 - Variante di Vercurago \n\n\nVeneto SS 51 - Variante di Cortina \n\n\nVeneto SS 51 - Variante di Longarone \n\n\n\n((...))\n\n((...))\n\n\n\n\n\n                                                                   \u00bb. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-05&atto.codiceRedazionale=24G00023&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:48:10.871099"}
{"text": "\n\n\nArt. 1\n\n((PROVVEDIMENTO ABROGATO DALLA L. 15 MARZO 2024, N. 28))\n((1))\n\n\n--------------\nAGGIORNAMENTO (1)\n\n\n La L. 15 marzo 2024, n. 28, ha disposto (con l'art. 1, comma 2) che \"Il decreto-legge 2 febbraio 2024, n. 9, recante disposizioni urgenti a tutela dell'indotto delle grandi imprese in stato di insolvenza ammesse alla procedura di amministrazione straordinaria, \u00e8 abrogato.\nRestano validi gli atti e i provvedimenti adottati e sono fatti salvi gli effetti prodottisi e i rapporti giuridici sorti sulla base del medesimo decreto-legge n. 9 del 2024\". \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-02&atto.codiceRedazionale=24G00021&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:48:11.848805"}
{"text": "\n\n\nArt. 2\n\n((PROVVEDIMENTO ABROGATO DALLA L. 15 MARZO 2024, N. 28))\n((1))\n\n\n--------------\nAGGIORNAMENTO (1)\n\n\n La L. 15 marzo 2024, n. 28, ha disposto (con l'art. 1, comma 2) che \"Il decreto-legge 2 febbraio 2024, n. 9, recante disposizioni urgenti a tutela dell'indotto delle grandi imprese in stato di insolvenza ammesse alla procedura di amministrazione straordinaria, \u00e8 abrogato.\nRestano validi gli atti e i provvedimenti adottati e sono fatti salvi gli effetti prodottisi e i rapporti giuridici sorti sulla base del medesimo decreto-legge n. 9 del 2024\". \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-02&atto.codiceRedazionale=24G00021&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:48:15.946215"}
{"text": "\n\n\nArt. 3\n\n((PROVVEDIMENTO ABROGATO DALLA L. 15 MARZO 2024, N. 28))\n((1))\n\n\n--------------\nAGGIORNAMENTO (1)\n\n\n La L. 15 marzo 2024, n. 28, ha disposto (con l'art. 1, comma 2) che \"Il decreto-legge 2 febbraio 2024, n. 9, recante disposizioni urgenti a tutela dell'indotto delle grandi imprese in stato di insolvenza ammesse alla procedura di amministrazione straordinaria, \u00e8 abrogato.\nRestano validi gli atti e i provvedimenti adottati e sono fatti salvi gli effetti prodottisi e i rapporti giuridici sorti sulla base del medesimo decreto-legge n. 9 del 2024\". \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-02&atto.codiceRedazionale=24G00021&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:48:20.037037"}
{"text": "\n\n\nArt. 4\n\n((PROVVEDIMENTO ABROGATO DALLA L. 15 MARZO 2024, N. 28))\n((1))\n\n\n--------------\nAGGIORNAMENTO (1)\n\n\n La L. 15 marzo 2024, n. 28, ha disposto (con l'art. 1, comma 2) che \"Il decreto-legge 2 febbraio 2024, n. 9, recante disposizioni urgenti a tutela dell'indotto delle grandi imprese in stato di insolvenza ammesse alla procedura di amministrazione straordinaria, \u00e8 abrogato.\nRestano validi gli atti e i provvedimenti adottati e sono fatti salvi gli effetti prodottisi e i rapporti giuridici sorti sulla base del medesimo decreto-legge n. 9 del 2024\". \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-02&atto.codiceRedazionale=24G00021&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:48:24.130082"}
{"text": "\n\n\nArt. 5\n\n((PROVVEDIMENTO ABROGATO DALLA L. 15 MARZO 2024, N. 28))\n((1))\n\n\n--------------\nAGGIORNAMENTO (1)\n\n\n La L. 15 marzo 2024, n. 28, ha disposto (con l'art. 1, comma 2) che \"Il decreto-legge 2 febbraio 2024, n. 9, recante disposizioni urgenti a tutela dell'indotto delle grandi imprese in stato di insolvenza ammesse alla procedura di amministrazione straordinaria, \u00e8 abrogato.\nRestano validi gli atti e i provvedimenti adottati e sono fatti salvi gli effetti prodottisi e i rapporti giuridici sorti sulla base del medesimo decreto-legge n. 9 del 2024\". \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-02-02&atto.codiceRedazionale=24G00021&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:48:28.221738"}
{"text": "\nIL PRESIDENTE DELLA REPUBBLICA\n\n\n\nVisti gli articoli 76, 87 e 117, secondo comma, lettere d) e l), della Costituzione;\n\n\n\n\n\n\nVista la legge 23 agosto 1988, n. 400, recante \u00abDisciplina dell'attivit\u00e0 di Governo e ordinamento della Presidenza del Consiglio dei ministri\u00bb e, in particolare, l'articolo 14;\n\n\n\n\n\n\nVista la legge 17 giugno 2022, n. 71, recante \u00abDeleghe al Governo per la riforma dell'ordinamento giudiziario e per l'adeguamento dell'ordinamento giudiziario militare, nonch\u00e9 disposizioni in materia ordinamentale, organizzativa e disciplinare, di eleggibilit\u00e0 e ricollocamento in ruolo dei magistrati e di costituzione e funzionamento del Consiglio superiore della magistratura.\u00bb e, in particolare, l'articolo 40 con cui al Governo \u00e8 stata conferita delega in materia di ordinamento giudiziario militare e per il riassetto della disciplina relativa alla giustizia militare;\n\n\n\n\n\n\nVisto il decreto legislativo 15 marzo 2010, n. 66, recante il Codice dell'ordinamento militare, in particolare il libro primo, titolo III, capo VI Giustizia militare;\n\n\n\n\n\n\nVista la deliberazione preliminare del Consiglio dei ministri, adottata nella riunione del 25 settembre 2023;\n\n\n\n\nSentito il Consiglio della magistratura militare nella seduta del 30 ottobre 2023;\n\n\nAcquisiti i pareri resi dalle Commissione parlamentari competenti per materia e per i profili finanziari;\n\n\n\n\nVista la deliberazione del Consiglio dei ministri, adottata nella riunione del 25 gennaio 2024;\n\n\n\n\nSulla proposta del Ministro della difesa, di concerto con il Ministro della giustizia e il Ministro dell'economia e delle finanze;\n\nEmana\n il seguente decreto legislativo:\nArt. 1\n Modifiche all'ordinamento giudiziario militare\n\n\n\n\n1. Al libro primo, titolo III, capo VI, sezione I, del decreto legislativo 15 marzo 2010, n. 66 sono apportate le seguenti modificazioni: \n\na) all'articolo 52, comma 3, dopo la lettera c) \u00e8 inserita la seguente: \n \u00abc-bis) semidirettive di primo grado (procuratore militare aggiunto della Repubblica presso il Tribunale militare);\u00bb; \n\nb) all'articolo 53, comma 2, le parole: \u00ab3, lettera b)\u00bb sono sostituite dalle seguenti: \u00ab3, lettere b) e c-bis)\u00bb; \n\nc) all'articolo 58, comma 3, dopo la lettera a) \u00e8 inserita la seguente: \u00aba-bis) da un procuratore militare aggiunto della Repubblica, magistrato militare in possesso dei requisiti di cui all'articolo 53, comma 2;\u00bb. \n\n\n\n\n N O T E \n\n Avvertenza: \n - Il testo delle note qui pubblicato \u00e8 stato redatto dall'Amministrazione competente per materia, ai sensi dell'articolo 10, commi 2 e 3, del testo unico delle disposizioni sulla promulgazione delle leggi, sull'emanazione dei decreti del Presidente della Repubblica e sulle pubblicazioni ufficiali della Repubblica italiana, approvato con decreto del Presidente della Repubblica 28 dicembre 1985, n. 1092, al solo fine di facilitare la lettura delle disposizioni di legge alle quali \u00e8 operato il rinvio. Restano invariati il valore e l'efficacia degli atti legislativi qui trascritti. \n Note alle premesse: \n - Il testo dell'art. 76 della Costituzione \u00e8 il seguente: \u00abL'esercizio della funzione legislativa non pu\u00f2 essere delegato al Governo se non con determinazione di principi e criteri direttivi e soltanto per tempo limitato e per oggetti definiti.\u00bb. \n - L'art. 87 della Costituzione, tra l'altro, conferisce al Presidente della Repubblica il potere di promulgare le leggi ed emanare i decreti aventi valore di legge e i regolamenti. \n - Il testo dell'art. 117, secondo comma, lettere d) ed l), della Costituzione \u00e8 il seguente: \u00abLa potest\u00e0 legislativa \u00e8 esercitata dallo Stato e dalle Regioni nel rispetto della Costituzione, nonch\u00e9 dei vincoli derivanti dall'ordinamento comunitario e dagli obblighi internazionali. \n - Lo Stato ha legislazione esclusiva nelle seguenti materie: \n a) - c) omissis; \n d) difesa e Forze armate; sicurezza dello Stato; armi, munizioni ed esplosivi; \n e) - i) omissis; \n l) giurisdizione e norme processuali; ordinamento civile e penale; giustizia amministrativa; \n m) - s) omissis.\u00bb. \n - Si riporta il testo dell'articolo 14, della legge 23 agosto 1988, n. 400, recante \u00abDisciplina dell'attivit\u00e0 di Governo e ordinamento della Presidenza del Consiglio dei Ministri\u00bb, pubblicata nel Supplemento ordinario alla Gazzetta Ufficiale 12 settembre 1988, n. 214: \n \u00abArt. 14 (Decreti legislativi). - 1. I decreti legislativi adottati dal Governo ai sensi dell'articolo 76 della Costituzione sono emanati dal Presidente della Repubblica con la denominazione di \"decreto legislativo\" e con l'indicazione, nel preambolo, della legge di delegazione, della deliberazione del Consiglio dei ministri e degli altri adempimenti del procedimento prescritti dalla legge di delegazione. \n 2. L'emanazione del decreto legislativo deve avvenire entro il termine fissato dalla legge di delegazione; il testo del decreto legislativo adottato dal Governo \u00e8 trasmesso al Presidente della Repubblica, per la emanazione, almeno venti giorni prima della scadenza. \n 3. Se la delega legislativa si riferisce ad una pluralit\u00e0 di oggetti distinti suscettibili di separata disciplina, il Governo pu\u00f2 esercitarla mediante pi\u00f9 atti successivi per uno o pi\u00f9 degli oggetti predetti. In relazione al termine finale stabilito dalla legge di delegazione, il Governo informa periodicamente le Camere sui criteri che segue nell'organizzazione dell'esercizio della delega. \n 4. In ogni caso, qualora il termine previsto per l'esercizio della delega ecceda i due anni, il Governo \u00e8 tenuto a richiedere il parere delle Camere sugli schemi dei decreti delegati. Il parere \u00e8 espresso dalle Commissioni permanenti delle due Camere competenti per materia entro sessanta giorni, indicando specificamente le eventuali disposizioni non ritenute corrispondenti alle direttive della legge di delegazione. Il Governo, nei trenta giorni successivi, esaminato il parere, ritrasmette, con le sue osservazioni e con eventuali modificazioni, i testi alle Commissioni per il parere definitivo che deve essere espresso entro trenta giorni.\u00bb. \n - Si riporta il testo dell'articolo 40, della legge 17 giugno 2022, n. 71, recante \u00abDeleghe al Governo per la riforma dell'ordinamento giudiziario e per l'adeguamento dell'ordinamento giudiziario militare, nonch\u00e9 disposizioni in materia ordinamentale, organizzativa e disciplinare, di eleggibilit\u00e0 e ricollocamento in ruolo dei magistrati e di costituzione e funzionamento del Consiglio superiore della magistratura\u00bb pubblicata nella Gazzetta Ufficiale 20 giugno 2022, n. 42: \n \u00abArt. 40 (Oggetto, principi e criteri direttivi, procedimento). - 1. Il Governo \u00e8 delegato ad adottare, entro due anni dalla scadenza del termine per l'esercizio della delega di cui all'articolo 1 della presente legge, uno o pi\u00f9 decreti legislativi, su proposta del Ministro della difesa, di concerto con il Ministro della giustizia e con il Ministro dell'economia e delle finanze, in materia di ordinamento giudiziario militare e per il riassetto della disciplina recata dagli articoli da 52 a 75 del codice dell'ordinamento militare, di cui al decreto legislativo 15 marzo 2010, n. 66, anche attraverso il coordinamento formale e sostanziale di tali disposizioni con le previsioni dell'ordinamento giudiziario ordinario, come riordinate e riformate nei decreti legislativi attuativi di cui agli articoli 1, 2, 3 e 4, nonch\u00e9 con le modifiche introdotte dagli articoli da 8 a 38 della presente legge, in quanto compatibili. \n 2. Nell'esercizio della delega di cui al comma 1 il Governo si attiene ai seguenti principi e criteri direttivi: \n a) adeguare la disciplina in materia di accesso alla magistratura militare, di stato giuridico, compreso quello del procuratore generale militare presso la Corte suprema di Cassazione, di conferimento delle funzioni e di requisiti per la nomina, nonch\u00e9 di progressione nelle valutazioni di professionalit\u00e0, a quella dei magistrati ordinari nei gradi corrispondenti, in quanto applicabile; \n b) adeguare le circoscrizioni territoriali dei tribunali militari e delle rispettive procure militari, fermi restando il numero di tre e la rispettiva sede fissata in Roma, Verona e Napoli; \n c) prevedere che le circoscrizioni dei tribunali militari di Roma, Verona e Napoli siano riorganizzate in funzione dei carichi pendenti e di un migliore coordinamento rispetto alla dislocazione di enti e reparti militari nel territorio nazionale; \n d) prevedere l'introduzione, in ciascuna procura militare, del posto di procuratore militare aggiunto, con corrispondente soppressione, per ogni ufficio, di un posto di sostituto procuratore militare; \n e) prevedere che al Consiglio della magistratura militare si applichino le disposizioni previste per il Consiglio superiore della magistratura, in quanto compatibili, e che il numero dei componenti eletti sia aumentato a quattro per garantire la maggioranza di tale componente elettiva; \n f) mantenere, per quanto compatibile, l'equiparazione dei magistrati militari ai corrispondenti magistrati ordinari. \n 3. Gli schemi dei decreti legislativi di cui al comma l sono trasmessi alle Camere affinch\u00e8 su di essi sia espresso il parere delle Commissioni parlamentari competenti per materia e per i profili finanziari, entro il termine di sessanta giorni dalla data di trasmissione.\n Decorso il predetto termine, anche in assenza dei prescritti pareri parlamentari, i decreti legislativi possono essere adottati, sentito il Consiglio della magistratura militare, che si esprime nel termine di trenta giorni dalla trasmissione degli schemi. Qualora il termine per l'espressione dei pareri parlamentari scada nei trenta giorni antecedenti alla scadenza del termine previsto per l'esercizio della delega o successivamente, quest'ultimo \u00e8 prorogato di novanta giorni. \n 4. Il Governo, con la medesima procedura di cui al comma 3, entro due anni dalla scadenza del termine per l'esercizio della delega di cui al comma 1 e nel rispetto dei principi e criteri direttivi previsti dal comma 2, pu\u00f2 adottare disposizioni integrative e correttive dei decreti legislativi adottati. \n 5. I decreti legislativi attuativi della delega di cui al comma 1 del presente articolo provvedono in ogni caso al coordinamento delle disposizioni vigenti con le disposizioni introdotte in attuazione della medesima delega, anche modificando la formulazione e la collocazione delle disposizioni vigenti in materia di ordinamento giudiziario militare, prevedendo eventualmente rinvii espliciti ai decreti legislativi di cui agli articoli 1, 2 e 3 della presente legge, alle disposizioni dell'ordinamento giudiziario, di cui al regio decreto 30 gennaio 1941, n. 12, dei decreti legislativi 20 febbraio 2006, n. 106, 23 febbraio 2006, n. 109, e 5 aprile 2006, n. 160, nonch\u00e9 alle norme contenute in leggi speciali non direttamente investite dai principi e criteri direttivi di cui al comma 2 del presente articolo, in modo da renderle a essi conformi, operando le necessarie abrogazioni e adottando le opportune disposizioni transitorie.\u00bb. \n - Il decreto legislativo 15 marzo 2010, n. 66, recante \u00abCodice dell'ordinamento militare\u00bb, \u00e8 pubblicato nel Supplemento ordinario alla Gazzetta Ufficiale 8 maggio 2010, n. 106. \n\n Note all'art. 1: \n - Si riporta il testo dell'articolo 52, comma 3, del citato decreto legislativo n. 66 del 2010, come modificato dal presente decreto: \n \u00abArt. 52 (Magistrati militari). - 1. - 2- Omissis. \n 3. Le funzioni requirenti sono: \n a) di primo grado (sostituto procuratore militare); \n b) di secondo grado (sostituto procuratore generale militare presso la Corte militare di appello); \n c) di legittimit\u00e0 (sostituto procuratore generale militare presso la Procura generale militare presso la Corte di Cassazione); \n c-bis) semidirettive di primo grado (procuratore militare aggiunto della Repubblica presso il Tribunale militare); \n d) semidirettive di secondo grado (avvocato generale militare presso la Corte militare di appello); \n e) direttive di primo grado (procuratore militare della Repubblica presso il Tribunale militare); \n f) direttive di secondo grado (procuratore generale militare presso la Corte militare di appello); \n g) direttive superiori requirenti di legittimit\u00e0 (procuratore generale militare presso la Corte di Cassazione). \n 4. Omissis.\u00bb. \n - Si riporta il testo dell'articolo 53, comma 2, del citato decreto legislativo n. 66 del 2010, come modificato dal presente decreto: \n \u00abArt. 53 (Requisiti e criteri per il conferimento delle funzioni). - 1. Omissis. \n 2. Per il conferimento delle funzioni di cui all'articolo 52, commi 2, lettere b) e c), e 3, lettera b) e c-bis) \u00e8 richiesto il conseguimento almeno della seconda valutazione di professionalit\u00e0. \n 3. - 6. Omissis.\u00bb. \n - Si riporta il testo dell'articolo 58, comma 3, del citato decreto legislativo n. 66 del 2010, come modificato dal presente decreto: \n \u00abArt. 58 (Uffici del pubblico ministero). - 1. - 2.\n Omissis. \n 3. La Procura militare presso il Tribunale militare \u00e8 composta: \n a) da un procuratore militare della Repubblica, magistrato militare in possesso dei requisiti di cui all'articolo 53, comma 3; \n a-bis) da un procuratore militare aggiunto della Repubblica, magistrato militare in possesso dei requisiti di cui all'articolo 53, comma 2; \n b) da sostituti procuratori militari della Repubblica, magistrati militari in possesso dei requisiti di cui all'articolo 53, comma 1.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-30&atto.codiceRedazionale=24G00018&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:48:29.390800"}
{"text": "\n\n\nArt. 2\n Modifiche alle disposizioni concernenti \n il Consiglio della magistratura militare\n\n\n\n\n1. Al libro primo, titolo III, capo VI, sezione II, del decreto legislativo 15 marzo 2010, n. 66 sono apportate le seguenti modificazioni: \n\na) all'articolo 60: \n 1) al comma 1, lettera c), la parola: \u00abdue\u00bb \u00e8 sostituita dalla seguente: \u00abquattro\u00bb; \n 2) il comma 2 \u00e8 sostituito dal seguente: \n \u00ab2. Nel corso del mandato, i magistrati militari componenti elettivi del Consiglio della magistratura militare rimangono in ruolo e, se fuori ruolo al momento della loro elezione, sono ricollocati in ruolo, eventualmente anche in soprannumero, nella sede di provenienza e nelle funzioni precedentemente esercitate.\u00bb; \n\nb) all'articolo 61, comma 2, le parole: \u00abtre componenti, di cui uno elettivo\u00bb sono sostituite dalle seguenti: \u00abquattro componenti, di cui due elettivi\u00bb; \n\nc) all'articolo 64: \n 1) al comma 1, le parole: \u00abper l'intera durata dello stesso, formata da tre dei suoi componenti, di cui uno elettivo\u00bb sono sostituite dalle seguenti: \u00abrinnovata nella sua composizione dopo un biennio, formata da cinque dei suoi componenti, di cui tre elettivi\u00bb; \n 2) dopo il comma 2, \u00e8 aggiunto il seguente: \n \u00ab2-bis. I componenti eletti non possono proporre domanda per un ufficio direttivo o semidirettivo nel periodo del loro mandato elettivo e comunque prima che sia trascorso un anno dal giorno in cui hanno cessato di far parte del Consiglio della magistratura militare.\u00bb. \n\n\n\n\n Note all'art. 2: \n - Si riporta il testo dell'articolo 60, commi 1 e 2, del citato decreto legislativo n. 66 del 2010, come modificato dal presente decreto: \n \u00abArt. 60 (Composizione del Consiglio della magistratura militare). - 1. Il Consiglio della magistratura militare ha sede in Roma ed \u00e8 composto da: \n a) il primo presidente della Corte di Cassazione, che lo presiede; \n b) il procuratore generale militare presso la Corte di Cassazione; \n c) quattro componenti eletti dai magistrati militari; \n d) un componente estraneo alla magistratura militare, scelto d'intesa tra i Presidenti delle due Camere, fra professori ordinari di universit\u00e0 in materie giuridiche e avvocati con almeno quindici anni di esercizio professionale, che assume le funzioni di vice presidente del Consiglio. Quest'ultimo componente non pu\u00f2 esercitare attivit\u00e0 professionale suscettibile di interferire con le funzioni della magistratura militare n\u00e9 pu\u00f2 esercitare attivit\u00e0 professionale nell'interesse o per conto, ovvero contro l'amministrazione militare. \n 2. Nel corso del mandato, i magistrati militari componenti elettivi del Consiglio della magistratura militare rimangono in ruolo e, se fuori ruolo al momento della loro elezione, sono ricollocati in ruolo, eventualmente anche in soprannumero, nella sede di provenienza e nelle funzioni precedentemente esercitate. \n 3. Omissis.\u00bb. \n - Si riporta il testo dell'articolo 61, comma 2, del citato decreto legislativo n. 66 del 2010, come modificato dal presente decreto: \n \u00abArt. 61 (Principi generali in materia di attribuzioni e funzionamento del Consiglio della magistratura militare). - 1. Omissis. \n 2. Le deliberazioni del Consiglio sono adottate a maggioranza e per la loro validit\u00e0 \u00e8 necessaria la presenza di almeno quattro componenti, di cui due elettivi.\n A parit\u00e0 di voti prevale il voto del presidente. \n 3. Omissis.\u00bb. \n - Si riporta il testo dell'articolo 64 del citato decreto legislativo n. 66 del 2010, come modificato dal presente decreto: \n \u00abArt. 64 (Attribuzioni del Consiglio in materia di conferimento di uffici direttivi e valutazione per la nomina). - 1. Sul conferimento degli uffici direttivi e sulla valutazione per la nomina alle funzioni di legittimit\u00e0 il Consiglio della magistratura militare delibera su proposta di una commissione, nominata all'inizio del quadriennio e rinnovata nella sua composizione dopo un biennio, formata da cinque dei suoi componenti, di cui tre elettivi. \n 2. Omissis. \n 2-bis. I componenti eletti non possono proporre domanda per un ufficio direttivo o semidirettivo nel periodo del loro mandato elettivo e comunque prima che sia trascorso un anno dal giorno in cui hanno cessato di far parte del Consiglio della magistratura militare.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-30&atto.codiceRedazionale=24G00018&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:48:33.494187"}
{"text": "\n\n\nArt. 3\n Norme di attuazione\n\n\n1. A seguito dell'entrata in vigore del presente decreto sono adottate ai sensi degli articoli 59, comma 2 e 62, comma 3, del decreto legislativo 15 marzo 2010, n. 66 le modifiche delle piante organiche degli uffici requirenti di primo grado di Roma, Verona e Napoli, con soppressione di un'unit\u00e0 in ciascun ufficio della funzione di sostituto procuratore militare della Repubblica e corrispondente previsione di un'unit\u00e0 di procuratore militare aggiunto della Repubblica nonch\u00e9 i necessari adeguamenti al regolamento interno del Consiglio della magistratura militare e ad ogni ulteriore disposizione regolamentare e amministrativa incompatibile con le disposizioni del presente decreto. \n\n\n\n Note all'art. 3: \n - Si riporta il testo degli articoli 59, comma 2 e 62, comma 3, del citato decreto legislativo n. 66 del 2010: \n \u00abArt. 59 (Ruolo organico dei magistrati militari). - 1. Omissis. \n 2. Alla formazione delle piante organiche degli uffici giudiziari militari si provvede con decreto del Ministro della difesa, su proposta del Consiglio della magistratura militare.\u00bb \n \u00abArt. 62 (Attribuzioni generali del Consiglio della magistratura militare). - 1. - 2. Omissis. \n 3. Il Consiglio, inoltre: \n a) esprime pareri e pu\u00f2 far proposte al Ministro della difesa sulle modificazioni delle circoscrizioni giudiziarie militari e su tutte le materie riguardanti l'organizzazione o il funzionamento dei servizi relativi alla giustizia militare; \n b) d\u00e0 pareri su disegni di legge concernenti le materie di cui ai commi 1 e 3 e su ogni altro oggetto concernente tali materie; \n c) verifica i titoli di ammissione dei magistrati eletti e decide sui reclami e sui ricorsi relativi alla eleggibilit\u00e0 e alle operazioni elettorali. Verifica i requisiti di ammissione del componente scelto dai Presidenti delle due Camere e, se ne ravvisa la mancanza, ne d\u00e0 comunicazione ai Presidenti stessi, salvi i provvedimenti interni di competenza del Consiglio; \n d) disciplina con regolamento interno il proprio funzionamento. \n 4. - 5. Omissis.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-30&atto.codiceRedazionale=24G00018&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:48:37.588130"}
{"text": "\n\n\nArt. 4\n Disposizioni finanziarie\n\n\n1. All'attuazione delle disposizioni dell'articolo 2 si provvede nell'ambito delle risorse destinate a legislazione vigente al funzionamento del Consiglio della magistratura militare ai sensi dell'articolo 561 del decreto legislativo 15 marzo 2010, n. 66. \n\n\n\n Note all'art. 4: \n - Si riporta il testo dell'articolo 561 del citato decreto legislativo n. 66 del 2010: \n \u00abArt. 561 (Funzionamento del Consiglio della magistratura militare). - 1. Gli oneri per il funzionamento del Consiglio della magistratura militare, di cui al libro I, titolo III, capo VI, sezione II, comprese le indennit\u00e0 di seduta e le spese di missione per i componenti non magistrati militari, gravano su apposito capitolo dello stato di previsione del Ministero della difesa.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-30&atto.codiceRedazionale=24G00018&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:48:41.732238"}
{"text": "\n\n\nArt. 5\n Entrata in vigore\n\n\n1. Il presente decreto entra in vigore il giorno successivo a quello della sua pubblicazione nella Gazzetta Ufficiale della Repubblica italiana. \n\n\n\nIl presente decreto, munito del sigillo dello Stato, sar\u00e0 inserito nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarlo e di farlo osservare. \n Dato a Roma, add\u00ec 29 gennaio 2024 \nMATTARELLA\nMeloni, Presidente del Consiglio dei ministri\nCrosetto, Ministro della difesa\nNordio, Ministro della giustizia\nGiorgetti, Ministro dell'economia e delle finanze\nVisto, il Guardasigilli: Nordio\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-30&atto.codiceRedazionale=24G00018&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:48:45.819961"}
{"text": "\nIL PRESIDENTE DELLA REPUBBLICA\n\n\n\nVisti gli articoli 77 e 87 della Costituzione;\n\n\n\n\n\n\nVisto l'articolo 48 della Costituzione;\n\n\n\n\n\n\nVisto l'articolo 7 del decreto-legge 6 luglio 2011, n. 98, convertito, con modificazioni, dalla legge 15 luglio 2011, n. 111;\n\n\n\n\nConsiderata la necessit\u00e0 di assicurare il pieno esercizio dei diritti civili e politici in occasione delle consultazioni elettorali e referendarie e di favorire la partecipazione degli elettori mediante il prolungamento delle operazioni di votazione relativamente all'anno 2024;\n\n\nRitenuta la straordinaria necessit\u00e0 e urgenza di adottare misure per il coordinamento normativo e la funzionalit\u00e0 dei procedimenti elettorali che nell'anno 2024 si svolgeranno contestualmente, per quanto concerne, in particolare, le operazioni di voto e di scrutinio;\n\n\nConsiderata, altres\u00ec, la straordinaria necessit\u00e0 e urgenza di integrare la vigente disciplina del censimento permanente della popolazione e delle abitazioni, intervenendo, in particolare, sulle disposizioni dedicate alla revisione delle anagrafi della popolazione residente e alla determinazione della \u00abpopolazione legale\u00bb, introducendo elementi di stabilit\u00e0 e certezza in ordine al parametro della popolazione a fini elettorali;\n\n\n\n\nVista la deliberazione del Consiglio dei ministri, adottata nella riunione del 25 gennaio 2024;\n\n\n\n\nSulla proposta del Presidente del Consiglio dei ministri e del Ministro dell'interno, di concerto con i Ministri per gli affari regionali e le autonomie, per la pubblica amministrazione, per le riforme istituzionali e la semplificazione normativa, della giustizia e dell'economia e delle finanze;\n\nEmana\n il seguente decreto-legge:\nArt. 1\nDisposizioni urgenti per il prolungamento delle operazioni di votazione relative all'anno 2024 e per il contemporaneo svolgimento delle elezioni europee, regionali e amministrative\n\n\n1. Le operazioni di votazione per le consultazioni elettorali e referendarie relative all'anno 2024, a esclusione di quelle gi\u00e0 indette alla data di entrata in vigore del presente decreto, si svolgono, in deroga a quanto previsto dall'articolo 1, comma 399, della legge 27 dicembre 2013, n. 147, nella giornata di domenica, dalle ore 7 alle ore 23, e nella giornata di luned\u00ec, dalle ore 7 alle ore 15, ad eccezione di quanto previsto dai commi 2 e 3, lettera a), del presente articolo. \n\n\n\n2. In occasione dello svolgimento nell'anno 2024 delle elezioni dei membri del Parlamento europeo spettanti all'Italia, le operazioni di votazione si svolgono nella giornata di sabato, ((dalle ore 15 alle ore 23)), e nella giornata di domenica, dalle ore 7 alle ore 23. \n\n\n\n\n\n3. In caso di abbinamento alle elezioni di cui al comma 2 delle elezioni dei presidenti e dei consigli regionali, ivi compresi quelli delle regioni a statuto speciale, o di un turno di votazione per le elezioni dei sindaci e dei consigli comunali e circoscrizionali, anche quando disciplinate da norme regionali, o di altre consultazioni elettorali e referendarie, si osservano le seguenti disposizioni, ferma restando, per quanto non previsto dal presente articolo, la vigente normativa relativa alle singole consultazioni elettorali: \n\na) le operazioni di votazione si svolgono nella giornata di sabato, ((dalle ore 15 alle ore 23)), e nella giornata di domenica, dalle ore 7 alle ore 23; \n\nb) ai fini del computo dei termini dei procedimenti elettorali, si considera giorno della votazione quello della domenica; \n\nc) gli adempimenti di cui all'articolo 30 del testo unico delle leggi recanti norme per la elezione della Camera dei deputati, di cui al decreto del Presidente della Repubblica 30 marzo 1957, n. 361, devono essere effettuati entro le ore 7:30 del sabato di inizio delle operazioni di votazione; successivamente, alle ore 9, il presidente costituisce l'ufficio elettorale di sezione, provvedendo a espletare le operazioni preliminari alla votazione, ivi comprese quelle di autenticazione delle schede; \n\nd) appena completate le operazioni di votazione e quelle di riscontro dei votanti per ogni consultazione, si procede alle operazioni di scrutinio per l'elezione dei membri del Parlamento europeo spettanti all'Italia; lo scrutinio per le elezioni dei presidenti e dei consigli regionali, ivi comprese le regioni a statuto speciale, e dei sindaci e dei consigli comunali e circoscrizionali ha inizio alle ore 14 del luned\u00ec successivo, dando la precedenza allo spoglio delle schede per le elezioni regionali e passando poi, senza interruzione, a quello delle schede per le elezioni dei sindaci e dei consigli comunali e circoscrizionali; \n\ne) l'entit\u00e0 degli onorari fissi forfetari spettanti ai componenti degli uffici elettorali di sezione \u00e8 determinata ai sensi dell'articolo 1, commi 1, 2 e 4, della legge 13 marzo 1980, n. 70; \n\nf) per gli adempimenti comuni, ove non diversamente previsto dal presente articolo, si applicano le disposizioni in vigore per l'elezione dei membri del Parlamento europeo spettanti all'Italia; per il riparto delle spese si applica l'articolo 17, nono comma, della legge 23 aprile 1976, n. 136, come inserito dall'articolo 1, comma 400, lettera b), numero 2), della legge 27 dicembre 2013, n. 147. \n\n\n\n\n4. Per l'anno 2024, in considerazione del prolungamento delle operazioni di votazione, ai componenti degli uffici elettorali di sezione e dei seggi speciali di cui all'articolo 9 della legge 23 aprile 1976, n. 136, spettano gli onorari fissi forfetari di cui all'articolo 1 della legge 13 marzo 1980, n. 70, aumentati del 15 per cento. \n\n\n\n\n((\n\n\n4-bis. Limitatamente alle province che nell'anno 2024, per effetto dell'articolo 1, comma 79, lettera b), secondo periodo, della legge 7 aprile 2014, n. 56, sono tenute al rinnovo elettorale dei propri organi entro il quarantacinquesimo giorno successivo all'ultima proclamazione degli eletti nei comuni interessati al voto nel turno ordinario annuale, il termine per lo svolgimento delle elezioni provinciali \u00e8 differito al 29 settembre 2024. Fino al rinnovo degli organi di cui al presente comma \u00e8 prorogata la durata del mandato di quelli in carica e dei loro componenti anche in caso di decadenza dagli organi nei comuni di appartenenza. Resta fermo il termine di novanta giorni per il rinnovo elettorale delle province non rientranti nella fattispecie richiamata al primo periodo\n\n\n))\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-29&atto.codiceRedazionale=24G00017&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:48:46.911388"}
{"text": "\n\n\nArt. 1-bis\n\n(( (Disposizioni per assicurare la funzionalit\u00e0 delle commissioni e sottocommissioni elettorali circondariali). ))\n\n\n\n\n((\n\n\n1. All'articolo 1, comma 1, primo periodo, del decreto-legge 11 aprile 2011, n. 37, convertito dalla legge 1\u00b0 giugno 2011, n. 78, dopo le parole: \"funzionari statali\" sono inserite le seguenti: \"in servizio o a riposo\".\n\n\n))\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-29&atto.codiceRedazionale=24G00017&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:48:51.014457"}
{"text": "\n\n\nArt. 1-ter\n\n(( (Disciplina sperimentale per l'esercizio del diritto di voto da parte degli studenti fuori sede in occasione dell'elezione dei membri del Parlamento europeo spettanti all'Italia per l'anno 2024). ))\n\n\n\n\n((\n\n\n1. In occasione delle elezioni dei membri del Parlamento europeo spettanti all'Italia per l'anno 2024, gli elettori fuori sede che per motivi di studio sono temporaneamente domiciliati, per un periodo di almeno tre mesi nel quale ricade la data di svolgimento della predetta consultazione elettorale, in un comune italiano situato in una regione diversa da quella in cui si trova il comune nelle cui liste elettorali sono iscritti possono esercitare il diritto di voto con le modalit\u00e0 previste dal presente articolo. \n\n\n\n2. Quando il comune di temporaneo domicilio appartiene alla medesima circoscrizione elettorale in cui ricade il comune nelle cui liste elettorali sono iscritti, gli elettori fuori sede di cui al comma 1 possono votare nel comune di temporaneo domicilio. \n\n\n\n3. Quando il comune di temporaneo domicilio appartiene a una circoscrizione elettorale diversa da quella in cui ricade il comune nelle cui liste elettorali sono iscritti, gli elettori fuori sede di cui al comma 1 possono votare nel comune capoluogo della regione in cui \u00e8 situato il comune di temporaneo domicilio. Il voto \u00e8 espresso per le liste e i candidati della circoscrizione di appartenenza dell'elettore, presso le sezioni elettorali speciali istituite ai sensi del comma 8. \n\n\n\n4. Gli elettori fuori sede che intendono esercitare il diritto di voto ai sensi dei commi 2 e 3 presentano, personalmente, tramite persona delegata o mediante l'utilizzo di strumenti telematici, apposita domanda al comune nelle cui liste elettorali sono iscritti.\nLa domanda \u00e8 presentata almeno trentacinque giorni prima della data prevista per lo svolgimento della consultazione ed \u00e8 revocabile, con le stesse forme previste dal primo periodo, entro il venticinquesimo giorno antecedente la medesima data. \n\n\n\n5. Alla domanda presentata ai sensi del comma 4, nella quale devono essere indicati l'indirizzo completo del temporaneo domicilio e, ove possibile, un recapito di posta elettronica, sono allegati copia di un documento di riconoscimento in corso di validit\u00e0 e della tessera elettorale personale nonch\u00e9 la certificazione o altra documentazione attestante l'iscrizione presso un'istituzione scolastica, universitaria o formativa. \n\n\n\n6. Ricevuta la domanda di cui al comma 4, entro il ventesimo giorno antecedente la data della consultazione il comune di residenza verifica il possesso da parte dell'elettore fuori sede del diritto di elettorato attivo, dandone notizia al comune di temporaneo domicilio, per gli elettori indicati al comma 2, o al comune capoluogo della regione in cui \u00e8 situato il comune di temporaneo domicilio, per gli elettori indicati al comma 3. L'ufficiale elettorale del comune di residenza annota inoltre nella lista elettorale sezionale nella quale \u00e8 iscritto l'elettore fuori sede che quest'ultimo eserciter\u00e0 il voto per le elezioni europee in altro comune. \n\n\n\n7. Entro il quinto giorno antecedente la data della consultazione, il comune di temporaneo domicilio, per gli elettori indicati al comma 2, o il comune capoluogo della regione in cui \u00e8 situato il comune di temporaneo domicilio, per gli elettori indicati al comma 3, rilascia all'elettore fuori sede, anche mediante l'utilizzo di strumenti telematici, un'attestazione di ammissione al voto con l'indicazione del numero e dell'indirizzo della sezione presso cui votare. \n\n\n\n8. Per consentire l'espressione del voto degli elettori di cui al comma 3, in ogni capoluogo di regione sono istituite speciali sezioni elettorali, nel numero di una sezione elettorale per ogni 800 elettori, o frazione di essi, ammessi al voto, aggregando nella stessa sezione, ove possibile, gli elettori della medesima circoscrizione elettorale. \n\n\n\n9. I nominativi degli elettori ammessi al voto in ogni sezione elettorale speciale sono annotati nell'apposita lista elettorale sezionale predisposta dal comune capoluogo di regione e vistata dalla competente commissione elettorale circondariale. \n\n\n\n10. Per la composizione, la costituzione e il funzionamento delle sezioni elettorali speciali si applicano, salvo quanto diversamente previsto dal presente articolo, le disposizioni del testo unico delle leggi recanti norme per la elezione della Camera dei deputati, di cui al decreto del Presidente della Repubblica 30 marzo 1957, n. 361. Il presidente della sezione elettorale speciale \u00e8 nominato dal sindaco del comune capoluogo di regione preferibilmente tra gli iscritti all'albo delle persone idonee tenuto presso la cancelleria della competente corte d'appello. I componenti sono nominati dallo stesso sindaco preferibilmente tra gli iscritti all'albo delle persone idonee all'ufficio di scrutatore elettorale tenuto dal comune capoluogo di regione compresi nella graduatoria formata ai sensi dell'articolo 6, comma 1, lettera b), della legge 8 marzo 1989, n. 95. Ove necessario, il sindaco nomina il presidente e gli altri componenti di seggio anche tra gli elettori che hanno presentato istanza di voto fuori sede ai sensi dei commi 2 e 3. Il segretario \u00e8 nominato dal presidente della sezione elettorale speciale tra gli iscritti nelle liste elettorali del comune capoluogo di regione o tra gli elettori che hanno presentato istanza di voto fuori sede. \n\n\n\n11. Presso ogni sezione elettorale speciale \u00e8 collocata un'urna per la votazione per ciascuna delle circoscrizioni elettorali di appartenenza degli elettori fuori sede assegnati alla sezione stessa. \n\n\n\n12. Gli elettori fuori sede di cui ai commi 2 e 3 votano previa esibizione, oltre che di un valido documento di riconoscimento e della tessera elettorale personale, dell'attestazione di ammissione al voto rilasciata ai sensi del comma 7. \n\n\n\n13. All'elettore fuori sede di cui al comma 3 il presidente della sezione elettorale speciale consegna la scheda, predisposta dal Ministero dell'interno e stampata in sede locale, relativa alla circoscrizione elettorale alla quale appartiene il comune nelle cui liste elettorali l'elettore stesso \u00e8 iscritto. Una volta votata, la scheda \u00e8 restituita al presidente che la introduce nell'urna relativa alla circoscrizione elettorale di appartenenza dell'elettore. \n\n\n\n14. Le operazioni di voto presso le sezioni elettorali speciali si svolgono contemporaneamente alle operazioni di voto presso le sezioni elettorali ordinarie del territorio nazionale. \n\n\n\n15. Le operazioni di scrutinio presso le sezioni elettorali speciali si svolgono subito dopo la chiusura delle operazioni di voto e l'accertamento del numero dei votanti per ciascuna circoscrizione elettorale, procedendo secondo l'ordine numerico delle circoscrizioni elettorali di cui alla tabella A allegata alla legge 24 gennaio 1979, n. 18. \n\n\n\n16. La sezione elettorale speciale, ultimate le operazioni di voto e quelle di scrutinio, forma i plichi contenenti gli atti relativi a tali operazioni e li rimette all'ufficio elettorale provinciale di cui all'articolo 10 della legge 24 gennaio 1979, n. 18, costituito presso il tribunale nel comune capoluogo di regione. \n\n\n\n17. L'ufficio elettorale provinciale, ove necessario, completa in via surrogatoria le operazioni di scrutinio che la sezione elettorale speciale, per cause di forza maggiore, non abbia potuto ultimare e procede al riesame delle schede contenenti voti contestati e provvisoriamente non assegnati dalla sezione elettorale speciale.\nSuccessivamente procede, per ciascuna circoscrizione elettorale, al riepilogo dei voti di lista e dei voti di preferenza. \n\n\n\n18. All'esito delle operazioni di competenza e della relativa verbalizzazione, l'ufficio elettorale provinciale forma altres\u00ec un estratto del proprio verbale con la certificazione dei risultati complessivi dello scrutinio per ogni circoscrizione elettorale. Tale estratto del verbale \u00e8 immediatamente trasmesso per via telematica al competente ufficio elettorale circoscrizionale di cui all'articolo 9 della legge 24 gennaio 1979, n. 18. \n\n\n\n19. Nel caso in cui le schede votate presso una sezione elettorale speciale dagli elettori di una medesima circoscrizione elettorale siano inferiori a cinque, il presidente della sezione, previa annotazione a verbale con indicazione anche del loro numero, immette le schede stesse nella corrispondente urna di altra sezione, se costituita. Ove il numero delle schede di una circoscrizione rimanga comunque inferiore a cinque, le schede stesse, senza essere aperte, sono racchiuse in un plico sigillato e inviate, a cura del comune capoluogo di regione, all'ufficio elettorale provinciale per le operazioni di completamento di cui al comma 17. \n\n\n\n20. Per quanto non specificamente disciplinato dal presente articolo, si applicano le disposizioni del testo unico delle leggi recanti norme per la elezione della Camera dei deputati, di cui al decreto del Presidente della Repubblica 30 marzo 1957, n. 361, e della legge 24 gennaio 1979, n. 18. \n\n\n\n21. Gli elettori fuori sede di cui al comma 3 hanno diritto alle vigenti agevolazioni di viaggio dal comune di temporaneo domicilio al capoluogo di regione, e ritorno, per l'esercizio del diritto di voto presso la sezione elettorale speciale di assegnazione. \n\n\n\n22. Agli oneri derivanti dall'attuazione del comma 8, pari a 614.149 euro per l'anno 2024, si provvede mediante utilizzo delle risorse del Fondo da ripartire per fronteggiare le spese derivanti dalle elezioni politiche, amministrative, del Parlamento europeo e dall'attuazione dei referendum, iscritto nello stato di previsione del Ministero dell'economia e delle finanze\n\n\n))\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-29&atto.codiceRedazionale=24G00017&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:48:55.110224"}
{"text": "\n\n\nArt. 2\nDisposizioni urgenti in materia di revisione delle anagrafi della popolazione residente e di determinazione della popolazione legale\n\n\n\n\n1. All'articolo 1 della legge 27 dicembre 2017, n. 205, sono apportate le seguenti modificazioni: \n\na) al comma 233, dopo le parole: \u00abin forma aggregata\u00bb sono inserite le seguenti: \u00abe in forma individuale\u00bb; \n\nb) il comma 236 \u00e8 sostituito dal seguente: \n \u00ab236. L'ISTAT pubblica con cadenza annuale ((nel proprio sito internet)) istituzionale i dati relativi al conteggio della popolazione a livello regionale, provinciale e comunale e i risultati del censimento permanente della popolazione riferiti all'anno precedente, accompagnati dalla relativa metodologia di calcolo. I dati pubblicati ((nel sito internet)) istituzionale dell'ISTAT sono presi a riferimento ai fini dell'applicazione delle disposizioni di legge e di regolamento che rinviano all'ammontare della popolazione.\nL'ISTAT provvede all'attuazione delle disposizioni del presente comma con le risorse umane, finanziarie e strumentali disponibili a legislazione vigente, senza nuovi o maggiori oneri per la finanza pubblica.\u00bb; \n\nc) dopo il comma 236, sono inseriti i seguenti: \n \u00ab236-bis. Ai soli fini dell'applicazione delle disposizioni in materia di procedimenti elettorali e referendari, con decreto del Presidente della Repubblica, emanato con cadenza quinquennale su proposta del Presidente del Consiglio dei ministri, di concerto con il Ministro dell'interno, e pubblicato ((nella Gazzetta Ufficiale)), sono riportati i risultati del censimento permanente della popolazione a livello comunale riferiti all'anno precedente. \n 236-ter. Il dato della popolazione ai fini di cui al comma 236-bis resta determinato, ((in fase di prima applicazione)), secondo quanto riportato nel decreto del Presidente della Repubblica 20 gennaio 2023, ((pubblicato nel supplemento ordinario alla Gazzetta Ufficiale)) n. 53 del 3 marzo 2023 ((, recante il dato della popolazione censita al 31 dicembre 2021. Il successivo dato di riferimento della popolazione a fini elettorali \u00e8 determinato, con le modalit\u00e0 di cui al comma 236-bis, sulla base dei risultati del censimento al 31 dicembre 2026)).\u00bb. \n\n\n\n\n2. Entro sei mesi dalla data di entrata in vigore del presente decreto, ((con regolamento adottato ai sensi dell'articolo 17)), comma 1, lettera a), della legge 23 agosto 1988, n. 400, emanato su proposta del Presidente del Consiglio dei ministri, di concerto con i Ministri dell'interno, della giustizia e dell'economia e delle finanze, sentito l'ISTAT, si provvede alla modifica delle ((disposizioni del regolamento di cui al decreto)) del Presidente della Repubblica 30 maggio 1989, n. 223, che disciplinano gli istituti connessi allo svolgimento del censimento della popolazione e all'esercizio delle funzioni affidate all'ISTAT dalla legge 24 dicembre 1954, n. 1228, al fine di adeguarle alle innovazioni conseguenti all'introduzione del censimento permanente della popolazione e delle abitazioni e all'evoluzione delle tecniche e delle fonti informative disponibili, tenuto conto delle funzionalit\u00e0 e delle caratteristiche tecniche dell'Anagrafe nazionale della popolazione residente e della digitalizzazione dei servizi anagrafici. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-29&atto.codiceRedazionale=24G00017&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:48:59.208115"}
{"text": "\n\n\nArt. 2-bis\n\n(( (Registrazione come marchio d'impresa di simboli usati in campo politico). ))\n\n\n\n\n((\n\n\n1. La registrazione come marchio d'impresa di simboli o emblemi usati in campo politico o di marchi comunque contenenti parole, figure o segni con significazione politica non rileva ai fini della disciplina elettorale e, in particolare, delle norme in materia di deposito dei contrassegni, di liste dei candidati e di propaganda elettorale\n\n\n))\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-29&atto.codiceRedazionale=24G00017&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:49:03.300897"}
{"text": "\n\n\nArt. 3\n Norme elettorali applicabili ai capoluoghi \n di provincia e relativa denominazione\n\n\n1. A decorrere dalla data di entrata in vigore del presente decreto, per l'elezione del sindaco e del consiglio comunale dei comuni capoluogo di provincia si applicano, indipendentemente dalla relativa dimensione demografica, gli articoli 72 e 73 del testo unico delle leggi sull'ordinamento degli enti locali, di cui al decreto legislativo 18 agosto 2000, n. 267. \n\n\n\n2. I capoluoghi di provincia sono individuati dalla legge. \n\n\n\n3. Nelle province la cui denominazione \u00e8 composta dal nome di pi\u00f9 comuni, il capoluogo \u00e8 individuato in ciascuno dei comuni stessi e lo statuto stabilisce quale delle citt\u00e0 capoluogo \u00e8 sede legale della provincia. \n\n\n\n4. L'applicazione del comma 3 non comporta l'istituzione di nuovi uffici provinciali delle amministrazioni dello Stato e degli altri enti pubblici. \n\n\n\n5. Per le regioni a statuto speciale e le province autonome di Trento e di Bolzano resta fermo quanto previsto dalla rispettiva legislazione. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-29&atto.codiceRedazionale=24G00017&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:49:07.395478"}
{"text": "\n\n\nArt. 4\nDisposizioni in materia di elezione del sindaco e del consiglio comunale\n\n\n1. All'articolo 51, comma 2, del testo unico delle leggi sull'ordinamento degli enti locali, di cui al decreto legislativo 18 agosto 2000, n. 267, il secondo periodo \u00e8 sostituito dai seguenti: \u00abPer i sindaci dei comuni con popolazione fino a 15.000 abitanti, il limite previsto dal primo periodo si applica allo scadere del terzo mandato. Le disposizioni di cui ai precedenti periodi non si applicano ai comuni con popolazione fino a 5.000 abitanti.\u00bb. I mandati svolti o in corso di svolgimento alla data di entrata in vigore del presento decreto sono computati ai fini dell'applicazione delle disposizioni di cui al presente comma. \n\n\n\n2. Limitatamente all'anno 2024, per l'elezione del sindaco e del consiglio comunale nei comuni con popolazione fino a 15.000 abitanti, in deroga a quanto previsto dalle disposizioni di cui all'articolo 71, comma 10, del testo unico delle leggi sull'ordinamento degli enti locali, di cui al decreto legislativo 18 agosto 2000, n. 267, ove sia stata ammessa e votata una sola lista, sono eletti tutti i candidati compresi nella lista e il candidato a sindaco collegato, purch\u00e9 essa abbia riportato un numero di voti validi non inferiore al 50 per cento dei votanti e il numero dei votanti non sia stato inferiore al 40 per cento degli elettori iscritti nelle liste elettorali del comune. Qualora non siano raggiunte tali percentuali, l'elezione \u00e8 nulla. Per la determinazione del numero degli elettori iscritti nelle liste elettorali del comune non si tiene conto degli elettori iscritti all'Anagrafe degli italiani residenti all'estero (AIRE) che non abbiano esercitato il diritto di voto. \n\n\n\n\n((\n\n\n2-bis. All'articolo 1, comma 20-ter, del decreto-legge 29 dicembre 2022, n. 198, convertito, con modificazioni, dalla legge 24 febbraio 2023, n. 14, le parole: \"Fino al 31 dicembre 2023\" sono sostituite dalle seguenti: \"Fino al 31 dicembre 2025\"\n\n\n))\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-29&atto.codiceRedazionale=24G00017&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:49:11.488516"}
{"text": "\n\n\nArt. 4-bis\n\n(( (Modifica alla legge 24 gennaio 1979, n. 18). ))\n\n\n\n\n((\n\n\n1. All'articolo 12 della legge 24 gennaio 1979, n. 18, il quarto comma \u00e8 sostituito dal seguente: \n \"Nessuna sottoscrizione \u00e8 richiesta per i partiti o gruppi politici costituiti in gruppo parlamentare nella legislatura in corso al momento della convocazione dei comizi anche in una sola delle due Camere o che nell'ultima elezione abbiano presentato candidature con proprio contrassegno e abbiano ottenuto almeno un seggio in ragione proporzionale o in un collegio uninominale in una delle due Camere.\nNessuna sottoscrizione \u00e8 richiesta altres\u00ec per i partiti o gruppi politici che nell'ultima elezione abbiano presentato candidature con proprio contrassegno e abbiano ottenuto almeno un seggio in una delle circoscrizioni italiane al Parlamento europeo e che siano affiliati a un partito politico europeo costituito in gruppo parlamentare al Parlamento europeo nella legislatura in corso al momento della convocazione dei comizi elettorali. L'affiliazione \u00e8 certificata a mezzo di dichiarazione sottoscritta dal presidente del gruppo parlamentare europeo autenticata da un notaio o da un'autorit\u00e0 diplomatica o consolare italiana. Nessuna sottoscrizione \u00e8 richiesta altres\u00ec nel caso in cui la lista sia contraddistinta da un contrassegno composito, nel quale sia contenuto quello di un partito o gruppo politico esente da tale onere\".\n\n\n))\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-29&atto.codiceRedazionale=24G00017&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:49:15.580326"}
{"text": "\n\n\nArt. 4-ter\n\n(( (Ambito di applicazione dell'articolo 2, primo comma, numero 7), della legge 23 aprile 1981, n. 154). ))\n\n\n\n\n((\n\n\n1. Fermo restando quanto previsto dall'articolo 274, comma 1, lettera l), del testo unico delle leggi sull'ordinamento degli enti locali, di cui al decreto legislativo 18 agosto 2000, n. 267, la causa di ineleggibilit\u00e0 prevista ai fini dell'elezione a consigliere regionale dall'articolo 2, primo comma, numero 7), della legge 23 aprile 1981, n. 154, si applica esclusivamente ai dipendenti della regione che svolgano, al momento della candidatura al rispettivo consiglio, funzioni e attivit\u00e0 amministrative.\n\n\n))\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-29&atto.codiceRedazionale=24G00017&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:49:19.676101"}
{"text": "\n\n\nArt. 4-quater\n\n(( (Autenticazioni delle sottoscrizioni di proposte referendarie in ambito locale). ))\n\n\n\n\n((\n\n\n1. All'articolo 14, comma 1, della legge 21 marzo 1990, n. 53, le parole: \"nonch\u00e9 per le elezioni previste dalla legge 7 aprile 2014, n. 56\" sono sostituite dalle seguenti: \"nonch\u00e9 per le elezioni previste dalla legge 7 aprile 2014, n. 56, e per i referendum previsti dal testo unico delle leggi sull'ordinamento degli enti locali, di cui al decreto legislativo 18 agosto 2000, n. 267\".\n\n\n))\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-29&atto.codiceRedazionale=24G00017&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:49:23.771400"}
{"text": "\n\n\nArt. 4-quinquies\n\n(( (Disposizioni in materia di trattamenti degli amministratori delle forme particolari e pi\u00f9 accentuate di decentramento). ))\n\n\n\n\n((\n\n\n1. I trattamenti relativi ad aspettative, permessi e indennit\u00e0 degli amministratori delle forme particolari e pi\u00f9 accentuate di decentramento, istituite dai comuni ai sensi dell'articolo 17, comma 5, del testo unico di cui al decreto legislativo n. 267 del 2000, come determinati dal comune ai sensi del medesimo articolo 17, comma 5, e riconosciuti ai componenti degli organi delle medesime forme di decentramento fino alla data di entrata in vigore della legge di conversione del presente decreto, in deroga alle disposizioni di cui all'articolo 82, commi 1 e 2, del medesimo testo unico di cui al decreto legislativo n. 267 del 2000 non sono soggetti a ripetizione.\nCon decreto del Ministro dell'interno, di concerto con il Ministro dell'economia e delle finanze, sentita la Conferenza Stato-citt\u00e0 ed autonomie locali, da adottare entro sessanta giorni dalla data di entrata in vigore della legge di conversione del presente decreto, sono stabiliti i criteri e le modalit\u00e0 con cui i comuni con popolazione superiore a 300.000 abitanti possono riconoscere agli amministratori delle forme particolari e pi\u00f9 accentuate di decentramento, istituite dai comuni ai sensi dell'articolo 17, comma 5, del testo unico di cui al decreto legislativo n. 267 del 2000, indennit\u00e0 e gettoni di presenza che, nel loro complesso, non determinino una spesa superiore a quella che il comune pu\u00f2 sostenere applicando le tipologie di indennit\u00e0 e i tetti di spesa previsti dall'articolo 82, commi 1 e 2, del medesimo testo unico agli amministratori delle forme particolari e pi\u00f9 accentuate di decentramento.\n\n\n))\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-29&atto.codiceRedazionale=24G00017&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:49:27.865172"}
{"text": "\n\n\nArt. 4-sexies\n\n(( (Modifica alla legge 2 luglio 2004, n. 165). ))\n\n\n\n\n((\n\n\n1. All'articolo 4, comma 1, della legge 2 luglio 2004, n. 165, \u00e8 aggiunta, in fine, la seguente lettera: \n \"c-ter) esenzione dalla sottoscrizione degli elettori per le liste che, al momento dell'indizione delle elezioni regionali, sono espressione di forze politiche o movimenti corrispondenti a gruppi parlamentari presenti in almeno una delle due Camere, sulla base di attestazione resa dal segretario o presidente del partito rappresentato nella Camera\".\n\n\n))\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-29&atto.codiceRedazionale=24G00017&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:49:31.960142"}
{"text": "\n\n\nArt. 4-septies\n\n(( (Riduzione del numero delle sottoscrizioni per la presentazione delle liste di candidati in occasione della elezione dei membri del Parlamento europeo spettanti all'Italia per l'anno 2024). ))\n\n\n\n\n((\n\n\n1. Limitatamente alla elezione dei membri del Parlamento europeo spettanti all'Italia per l'anno 2024, il numero minimo delle sottoscrizioni richiesto ai sensi dell'articolo 12, secondo comma, della legge 24 gennaio 1979, n. 18, per la presentazione delle liste dei candidati in ciascuna circoscrizione elettorale \u00e8 ridotto della met\u00e0\n\n\n))\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-29&atto.codiceRedazionale=24G00017&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:49:36.101359"}
{"text": "\n\n\nArt. 5\n Disposizioni finanziarie\n\n\n1. Agli oneri derivanti dall'articolo 1, comma 4, pari a euro 7.573.859 per l'anno 2024, si provvede mediante utilizzo delle risorse del fondo da ripartire per fronteggiare le spese derivanti dalle elezioni politiche, amministrative, del Parlamento europeo e dall'attuazione dei referendum, iscritto nello stato di previsione del Ministero dell'economia e delle finanze. \n\n\n\n2. Dall'attuazione delle disposizioni di cui al presente decreto, fatto salvo quanto previsto dal comma 1 ((del presente articolo e dal comma 22 dell'articolo 1-ter)), non devono derivare nuovi o maggiori oneri a carico della finanza pubblica. Le amministrazioni interessate provvedono ai relativi adempimenti nell'ambito delle risorse umane, strumentali e finanziarie disponibili a legislazione vigente. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-29&atto.codiceRedazionale=24G00017&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:49:40.190895"}
{"text": "\n\n\nArt. 6\n Entrata in vigore\n\n\n1. Il presente decreto entra in vigore il giorno successivo a quello della sua pubblicazione nella Gazzetta Ufficiale della Repubblica italiana e sar\u00e0 presentato alle Camere per la conversione in legge. \n\n\n\nIl presente decreto, munito del sigillo dello Stato, sar\u00e0 inserito nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarlo e di farlo osservare. \n Dato a Roma, add\u00ec 29 gennaio 2024 \nMATTARELLA\nMeloni, Presidente del Consiglio dei ministri\nPiantedosi, Ministro dell'interno\nCalderoli, Ministro per gli affari regionali e le autonomie\nZangrillo, Ministro per la pubblica amministrazione\nAlberti Casellati, Ministro per le riforme istituzionali e la semplificazione normativa\nNordio, Ministro della giustizia\nGiorgetti, Ministro dell'economia e delle finanze\nVisto, il Guardasigilli: Nordio\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-29&atto.codiceRedazionale=24G00017&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:49:44.286954"}
{"text": "\nLa Camera dei deputati ed il Senato della Repubblica hanno approvato;\nIL PRESIDENTE DELLA REPUBBLICA\nPromulga\n la seguente legge:\nArt. 1\nDisposizioni sanzionatorie in materia di distruzione, dispersione, deterioramento, deturpamento, imbrattamento e uso illecito di beni culturali o paesaggistici.\n\n\n1. Ferme le sanzioni penali applicabili, chiunque distrugge, disperde, deteriora o rende in tutto o in parte inservibili o, ove previsto, non fruibili beni culturali o paesaggistici propri o altrui \u00e8 punito con la sanzione amministrativa del pagamento di una somma da euro 20.000 a euro 60.000. \n\n\n\n2. Ferme le sanzioni penali applicabili, chiunque, fuori dei casi di cui al comma 1, deturpa o imbratta beni culturali o paesaggistici propri o altrui, ovvero destina i beni culturali ad un uso pregiudizievole per la loro conservazione o integrit\u00e0 ovvero ad un uso incompatibile con il loro carattere storico o artistico, \u00e8 punito con la sanzione amministrativa del pagamento di una somma da euro 10.000 a euro 40.000. \n\n\n\n3. L'autorit\u00e0 competente a ricevere il rapporto sui fatti di cui ai commi 1 e 2 e a irrogare le sanzioni amministrative previste dai medesimi commi \u00e8 il prefetto del luogo in cui \u00e8 stata commessa la violazione. Il verbale contenente l'accertamento e la contestazione delle violazioni \u00e8 notificato al trasgressore entro centoventi giorni dal giorno in cui il fatto \u00e8 commesso. \n\n\n\n4. I proventi delle sanzioni amministrative pecuniarie irrogate ai sensi dei commi 1 e 2 sono versati ad apposito capitolo del bilancio dello Stato per essere successivamente riassegnati al Ministero della cultura affinch\u00e8 siano impiegati prioritariamente per il ripristino dei beni. Con decreto del Ministro dell'economia e delle finanze, adottato di concerto con il Ministro della cultura, sono definite le modalit\u00e0 di destinazione e gestione dei proventi delle sanzioni amministrative di cui ai commi 1 e 2. \n\n\n\n5. Entro trenta giorni dalla notifica del verbale di accertamento, il trasgressore \u00e8 ammesso al pagamento della sanzione in misura ridotta. L'applicazione della sanzione in misura ridotta non \u00e8 ammessa qualora il destinatario del provvedimento sanzionatorio si sia gi\u00e0 avvalso, nei cinque anni precedenti, della stessa facolt\u00e0. \n\n\n\n6. Per tutto quanto non espressamente indicato dalla presente legge si applica la legge 24 novembre 1981, n. 689. \n\n\n\n\n\n7. Quando per lo stesso fatto \u00e8 stata applicata, a carico del reo o dell'autore della violazione, la sanzione amministrativa pecuniaria indicata ai commi 1 e 2 ovvero una sanzione penale: \n\na) l'autorit\u00e0 giudiziaria e l'autorit\u00e0 amministrativa tengono conto, al momento dell'irrogazione delle sanzioni di propria competenza, delle misure punitive gi\u00e0 irrogate; \n\nb) l'esazione della pena pecuniaria ovvero della sanzione pecuniaria amministrativa \u00e8 limitata alla parte eccedente quella riscossa, rispettivamente, dall'autorit\u00e0 amministrativa ovvero da quella giudiziaria. \n\n\n\n\n8. Le amministrazioni interessate provvedono all'attuazione delle disposizioni di cui alla presente legge nei limiti delle risorse umane, strumentali e finanziarie disponibili a legislazione vigente e, comunque, senza nuovi o maggiori oneri a carico della finanza pubblica. \n\n\n\n N O T E \n\n Avvertenza: \n - Il testo delle note qui pubblicato \u00e8 stato redatto dall'amministrazione competente per materia, ai sensi dell'art.10, commi 2 e 3, del testo unico delle disposizioni sulla promulgazione delle leggi, sull'emanazione dei decreti del Presidente della Repubblica e sulle pubblicazioni ufficiali della Repubblica italiana, approvato con D.P.R. 28 dicembre 1985, n.1092, al solo fine di facilitare la lettura delle disposizioni di legge modificate o alle quali \u00e8 operato il rinvio. Restano invariati il valore e l'efficacia degli atti legislativi qui trascritti. \n\n Note all'art. 1: \n - La legge 24 novembre 1981, n. 689, recante: \u00abModifiche al sistema penale\u00bb, \u00e8 pubblicata nella G.U. 30 novembre 1981, n. 329, S.O. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-24&atto.codiceRedazionale=24G00016&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:49:45.844852"}
{"text": "\n\n\nArt. 2\n Modifica all'articolo 518-duodecies del codice penale\n\n\n1. All'articolo 518-duodecies, primo comma, del codice penale, dopo le parole: \u00abo in parte inservibili o\u00bb sono inserite le seguenti: \u00ab, ove previsto,\u00bb. \n\n\n\n Note all'art. 2: \n - Si riporta l'articolo 518-duodecies del codice penale, come modificato dalla presente legge: \n \u00abArt. 518-duodecies (Distruzione, dispersione, deterioramento, deturpamento, imbrattamento e uso illecito di beni culturali o paesaggistici). - Chiunque distrugge, disperde, deteriora o rende in tutto o in parte inservibili o, ove previsto, non fruibili beni culturali o paesaggistici propri o altrui \u00e8 punito con la reclusione da due a cinque anni e con la multa da euro 2.500 a euro 15.000. \n Chiunque, fuori dei casi di cui al primo comma, deturpa o imbratta beni culturali o paesaggistici propri o altrui, ovvero destina beni culturali a un uso incompatibile con il loro carattere storico o artistico ovvero pregiudizievole per la loro conservazione o integrit\u00e0, \u00e8 punito con la reclusione da sei mesi a tre anni e con la multa da euro 1.500 a euro 10.000. \n La sospensione condizionale della pena \u00e8 subordinata al ripristino dello stato dei luoghi o all'eliminazione delle conseguenze dannose o pericolose del reato ovvero alla prestazione di attivit\u00e0 non retribuita a favore della collettivit\u00e0 per un tempo determinato, comunque non superiore alla durata della pena sospesa, secondo le modalit\u00e0 indicate dal giudice nella sentenza di condanna.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-24&atto.codiceRedazionale=24G00016&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:49:49.937829"}
{"text": "\n\n\nArt. 3\n Modifica all'articolo 635 del codice penale\n\n\n1. All'articolo 635 del codice penale, il terzo comma \u00e8 sostituito dal seguente: \n \u00abChiunque distrugge, disperde, deteriora o rende, in tutto o in parte, inservibili cose mobili o immobili altrui in occasione di manifestazioni che si svolgono in luogo pubblico o aperto al pubblico \u00e8 punito con la reclusione da uno a cinque anni e con la multa fino a 10.000 euro\u00bb. \n\n\n\n Note all'art. 3: \n - Si riporta l'articolo 635 del codice penale, come modificato dalla presente legge: \n \u00abArt. 635 (Danneggiamento). - Chiunque distrugge, disperde, deteriora o rende, in tutto o in parte, inservibili cose mobili o immobili altrui con violenza alla persona o con minaccia ovvero in occasione del delitto previsto dall'articolo 331, \u00e8 punito con la reclusione da sei mesi a tre anni. \n Alla stessa pena soggiace chiunque distrugge, disperde, deteriora o rende, in tutto o in parte, inservibili le seguenti cose altrui: \n 1. edifici pubblici o destinati a uso pubblico o all'esercizio di un culto o immobili compresi nel perimetro dei centri storici, ovvero immobili i cui lavori di costruzione, di ristrutturazione, di recupero o di risanamento sono in corso o risultano ultimati o altre delle cose indicate nel numero 7) dell'articolo 625; \n 2. opere destinate all'irrigazione; \n 3. piantate di viti, di alberi o arbusti fruttiferi, o boschi, selve o foreste, ovvero vivai forestali destinati al rimboschimento; \n 4. attrezzature e impianti sportivi al fine di impedire o interrompere lo svolgimento di manifestazioni sportive. \n Chiunque distrugge, disperde, deteriora o rende, in tutto o in parte, inservibili cose mobili o immobili altrui in occasione di manifestazioni che si svolgono in luogo pubblico o aperto al pubblico \u00e8 punito con la reclusione da uno a cinque anni e con la multa fino a 10.000 euro. \n Per i reati di cui ai commi precedenti, la sospensione condizionale della pena \u00e8 subordinata all'eliminazione delle conseguenze dannose o pericolose del reato, ovvero, se il condannato non si oppone, alla prestazione di attivit\u00e0 non retribuita a favore della collettivit\u00e0 per un tempo determinato, comunque non superiore alla durata della pena sospesa, secondo le modalit\u00e0 indicate dal giudice nella sentenza di condanna. \n Nei casi previsti dal primo comma il delitto \u00e8 punibile a querela della persona offesa. Si procede tuttavia d'ufficio se il fatto \u00e8 commesso in occasione del delitto previsto dall'articolo 331 ovvero se la persona offesa \u00e8 incapace, per et\u00e0 o per infermit\u00e0.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-24&atto.codiceRedazionale=24G00016&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:49:54.028931"}
{"text": "\n\n\nArt. 4\n Modifiche all'articolo 639 del codice penale\n\n\n\n\n1. All'articolo 639 del codice penale sono apportate le seguenti modificazioni: \n\na) al primo comma, le parole: \u00abmulta fino a euro 103\u00bb sono sostituite dalle seguenti: \u00abmulta fino a euro 309\u00bb; \n\nb) al secondo comma \u00e8 aggiunto, in fine, il seguente periodo: \u00abSe il fatto \u00e8 commesso su teche, custodie e altre strutture adibite all'esposizione, protezione e conservazione di beni culturali esposti in musei, pinacoteche, gallerie e altri luoghi espositivi dello Stato, delle regioni, degli altri enti pubblici territoriali, nonch\u00e9 di ogni altro ente e istituto pubblico, si applica la pena della reclusione da uno a sei mesi o della multa da 300 a 1.000 euro\u00bb; \n\nc) dopo il terzo comma \u00e8 inserito il seguente: \n \u00abChiunque, fuori dei casi preveduti dall'articolo 635, deturpa o imbratta cose mobili o immobili altrui in occasione di manifestazioni che si svolgono in luogo pubblico o aperto al pubblico \u00e8 punito con le pene di cui ai commi precedenti, raddoppiate\u00bb. \n\n\n\n\nLa presente legge, munita del sigillo dello Stato, sar\u00e0 inserita nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarla e di farla osservare come legge dello Stato. \n Data a Roma, add\u00ec 22 gennaio 2024 \nMATTARELLA\nMeloni, Presidente del Consiglio dei ministri\nSangiuliano, Ministro della cultura\nVisto, il Guardasigilli: Nordio\n Note all'art. 4: \n - Si riporta l'articolo 639 del codice penale, come modificato dalla presente legge: \n\n \u00abArt. 639 (Deturpamento e imbrattamento di cose altrui). - Chiunque, fuori dei casi preveduti dall'articolo 635, deturpa o imbratta cose mobili altrui \u00e8 punito, a querela della persona offesa, con la multa fino a euro 309. \n Se il fatto \u00e8 commesso su beni immobili o su mezzi di trasporto pubblici o privati, si applica la pena della reclusione da uno a sei mesi o della multa da 300 a 1.000 euro. Se il fatto \u00e8 commesso su teche, custodie e altre strutture adibite all'esposizione, protezione e conservazione di beni culturali esposti in musei, pinacoteche, gallerie e altri luoghi espositivi dello Stato, delle regioni, degli altri enti pubblici territoriali, nonch\u00e9 di ogni altro ente e istituto pubblico, si applica la pena della reclusione da uno a sei mesi o della multa da 300 a 1.000 euro. \n Nei casi di recidiva per le ipotesi di cui al secondo comma si applica la pena della reclusione da tre mesi a due anni e della multa fino a 10.000 euro. \n Chiunque, fuori dei casi preveduti dall'articolo 635, deturpa o imbratta cose mobili o immobili altrui in occasione di manifestazioni che si svolgono in luogo pubblico o aperto al pubblico \u00e8 punito con le pene di cui ai commi precedenti, raddoppiate. \n Nei casi previsti dal secondo comma si procede d'ufficio. \n Con la sentenza di condanna per i reati di cui al secondo e terzo comma il giudice, ai fini di cui all'articolo 165, primo comma, pu\u00f2 disporre l'obbligo di ripristino e di ripulitura dei luoghi ovvero, qualora ci\u00f2 non sia possibile, l'obbligo di sostenerne le spese o di rimborsare quelle a tal fine sostenute, ovvero, se il condannato non si oppone, la prestazione di attivit\u00e0 non retribuita a favore della collettivit\u00e0 per un tempo determinato comunque non superiore alla durata della pena sospesa, secondo le modalit\u00e0 indicate nella sentenza di condanna.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-24&atto.codiceRedazionale=24G00016&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:49:58.121792"}
{"text": "\nIL PRESIDENTE DELLA REPUBBLICA\n\n\n\nVisti gli articoli 77 e 87 della Costituzione;\n\n\n\n\nRitenuta la straordinaria necessit\u00e0 e l'urgenza di agevolare le procedure di realizzazione degli interventi infrastrutturali indispensabili alla buona riuscita degli eventi correlati alla presidenza italiana del G7, anche in relazione alle esigenze connesse al vertice dei Capi di Stato e di Governo che si svolger\u00e0 nei giorni dal 13 e al 15 giugno 2024;\n\n\n\n\nVista la deliberazione del Consiglio dei ministri, adottata nella riunione del 16 gennaio 2024;\n\n\n\n\nSulla proposta del Presidente del Consiglio dei ministri, di concerto con il Ministro dell'economia e delle finanze e il Ministro delle infrastrutture e dei trasporti;\n\nEmana\n il seguente decreto-legge:\nArt. 1\n Interventi funzionali alla presidenza italiana del G7 nel 2024\n\n\n1. Con decreto del Presidente del Consiglio dei ministri, \u00e8 nominato un Commissario straordinario con il compito di procedere alla urgente realizzazione degli interventi infrastrutturali e manutentivi connessi con la presidenza italiana del G7 nel 2024 e con lo svolgimento in Italia del vertice dei Capi di Stato e di Governo in programma dal 13 al 15 giugno 2024. Per l'esercizio delle proprie funzioni ((e per le attivit\u00e0)) connesse alla realizzazione degli interventi infrastrutturali, il Commissario straordinario pu\u00f2 avvalersi, senza nuovi o maggiori oneri per la finanza pubblica, delle strutture delle amministrazioni locali e degli enti territoriali, delle strutture periferiche delle amministrazioni centrali dello Stato, nonch\u00e9, nel limite di 100.000 euro per il 2024, ((delle strutture dell'Autorit\u00e0 di sistema portuale del Mare Adriatico meridionale e)) di societ\u00e0 controllate direttamente o indirettamente dallo Stato, dalle regioni o da altri soggetti di cui all'articolo 1, comma 2, della legge 31 dicembre 2009, n. 196 ((, con il potere di coordinare l'attuazione degli interventi in corso o programmati sulle infrastrutture di interesse)); gli oneri relativi al supporto tecnico sono posti a carico dei quadri economici degli interventi con determina del Commissario di cui al presente comma, nel limite massimo del 3 per cento delle risorse disponibili. Per la gestione finanziaria connessa agli interventi di cui al presente comma, il Commissario pu\u00f2 chiedere l'apertura di apposita contabilit\u00e0 speciale. Con il decreto di cui al primo periodo \u00e8 altres\u00ec ((stabilito)) il compenso del Commissario, in misura non superiore a 50.000 euro, comprensivo degli oneri a carico dell'amministrazione, per l'anno 2024. \n\n\n\n2. Agli appalti pubblici di lavori, servizi e forniture da aggiudicare da parte del ((Commissario straordinario nominato ai sensi del comma 1)) si applica la procedura negoziata senza pubblicazione di un bando di gara, di cui all'articolo 76 del codice dei contratti pubblici, di cui al decreto legislativo 31 marzo 2023, n. 36, anche per gli appalti di importo superiore alle soglie di rilevanza europea, sulla base di una motivazione che dia conto, per i singoli interventi, delle ragioni di urgenza e della necessit\u00e0 di derogare all'ordinaria procedura di gara, per motivi strettamente correlati ai tempi di realizzazione degli stessi nei termini necessari a garantire l'operativit\u00e0 delle strutture a supporto ((della presidenza)) italiana del G7. Resta salvo il ricorso alle procedure di affidamento diretto di cui all'articolo 50, comma 1, lettere a) e b), del codice di cui al decreto legislativo n. 36 del 2023. Per gli appalti di cui al primo periodo relativi agli interventi di messa in sicurezza delle infrastrutture stradali della rete statale, la selezione degli operatori economici da parte del ((Commissario straordinario)) pu\u00f2 avvenire anche nell'ambito degli accordi quadro di cui all'articolo 59 ((del codice di cui al decreto legislativo n. 36 del 2023)) conclusi ((dalla societ\u00e0 ANAS S.p.a.)) e ancora efficaci alla data dell'affidamento. \n\n\n\n3. Nei casi di cui al comma 2, si procede all'esecuzione anticipata del contratto, prima della ((stipulazione)). Alla verifica del rispetto delle prescrizioni imposte dalle disposizioni del codice delle leggi antimafia e delle misure di prevenzione, di cui al decreto legislativo 6 settembre 2011, n. 159, si procede secondo le previsioni di cui all'articolo 3 del decreto-legge 16 luglio 2020, n. 76, convertito, con modificazioni, dalla legge 11 settembre 2020, n. 120. \n\n\n\n4. In caso di impugnazione degli atti relativi alle procedure di affidamento di cui al comma 2 e nei giudizi che riguardano le procedure di progettazione, autorizzazione, approvazione e realizzazione delle opere si applica l'articolo 125 del codice del processo amministrativo ((, di cui all'allegato 1 al decreto legislativo)) 2 luglio 2010, n. 104. In sede di pronuncia del provvedimento cautelare si tiene conto della coerenza della misura adottata con la realizzazione degli obiettivi di cui al comma 1. \n\n\n\n5. Per la realizzazione degli interventi infrastrutturali e manutentivi ((e l'affidamento delle attivit\u00e0 di esecuzione dei lavori, servizi e forniture di cui al comma 1)) si procede in deroga a ogni disposizione di legge diversa da quella penale, fatto salvo il rispetto dei principi generali dell'ordinamento, delle disposizioni del codice delle leggi antimafia ((e delle misure di prevenzione,)) di cui al decreto legislativo 6 settembre 2011, n. 159, nonch\u00e9 dei vincoli inderogabili derivanti dall'appartenenza all'Unione europea. \n\n\n\n\n((\n\n\n5-bis. Le disposizioni di cui ai commi 2, 3, 4 e 5 si applicano anche alle procedure di affidamento di lavori, servizi e forniture esperite dal Dipartimento della pubblica sicurezza del Ministero dell'interno per la realizzazione degli interventi di propria competenza necessari per il corretto svolgimento degli eventi connessi con la presidenza italiana del G7\n\n\n))\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-19&atto.codiceRedazionale=24G00015&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:49:59.174168"}
{"text": "\n\n\nArt. 2\n Disposizioni finanziarie\n\n\n\n\n1. \n((Per l'attuazione dell'articolo 1 \u00e8 autorizzata la spesa di euro 18.050.000 per l'anno 2024, dei quali euro 50.000 per il compenso del Commissario straordinario di cui al quarto periodo del comma 1 del citato articolo 1 ed euro 18.000.000 per la realizzazione degli interventi infrastrutturali e manutentivi di cui al medesimo articolo 1. Agli oneri)) derivanti dall'attuazione del presente comma, pari ad euro 18.050.000 per l'anno 2024, si provvede: \n\na) quanto a 5.350.000 euro, mediante corrispondente riduzione della dotazione del Fondo di cui all'articolo 1, comma 200, della legge 23 dicembre 2014, n. 190; \n\nb) quanto a 2.200.000 euro, mediante corrispondente riduzione dello stanziamento del fondo speciale di conto capitale iscritto, ai fini del bilancio triennale 2024-2026, nell'ambito del programma \u00abFondi di riserva e speciali\u00bb della missione \u00abFondi da ripartire\u00bb dello stato di previsione del Ministero dell'economia e delle finanze per l'anno 2024, allo scopo parzialmente utilizzando l'accantonamento relativo al Ministero degli affari esteri e della cooperazione internazionale; \n\nc) quanto a 10.500.000 euro da destinare agli interventi di messa in sicurezza delle infrastrutture stradali della rete statale, mediante corrispondente riduzione dell'autorizzazione di spesa di cui all'articolo 1 ((, comma 397,)) della legge 30 dicembre 2021, n. 234, come rifinanziata dalla legge 29 dicembre 2022, n. 197, destinata al finanziamento del contratto di programma 2021-2025 tra il Ministero delle infrastrutture e dei trasporti e la societ\u00e0 ((ANAS S.p.a.)). \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-19&atto.codiceRedazionale=24G00015&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:50:03.272916"}
{"text": "\n\n\nArt. 3\n Entrata in vigore\n\n\n1. Il presente decreto entra in vigore il giorno successivo a quello della sua pubblicazione nella Gazzetta Ufficiale della Repubblica italiana e sar\u00e0 presentato alle Camere per la conversione in legge. \n\n\n\nIl presente decreto, munito del sigillo dello Stato, sar\u00e0 inserito nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarlo e di farlo osservare. \n Dato a Roma, add\u00ec 19 gennaio 2024 \nMATTARELLA\nMeloni, Presidente del Consiglio dei ministri\nGiorgetti, Ministro dell'economia e delle finanze\nSalvini, Ministro delle infrastrutture e dei trasporti\nVisto, il Guardasigilli: Nordio\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-19&atto.codiceRedazionale=24G00015&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:50:07.364722"}
{"text": "\nIL PRESIDENTE DELLA REPUBBLICA\n\n\n\nVisti gli articoli 77 e 87, quinto comma, della Costituzione;\n\n\n\n\n\n\nVisto il decreto legislativo 8 luglio 1999, n. 270, recante \u00abNuova disciplina dell'amministrazione straordinaria delle grandi imprese in stato di insolvenza, a norma dell'articolo 1 della legge 30 luglio 1998, n. 274\u00bb;\n\n\n\n\n\n\nVisto il decreto-legge 23 dicembre 2003, n. 347, convertito, con modificazioni, dalla legge 18 febbraio 2004, n. 39, recante \u00abMisure urgenti per la ristrutturazione industriale di grandi imprese in stato di insolvenza\u00bb;\n\n\n\n\n\n\nVisto il decreto-legge 3 dicembre 2012, n. 207, convertito, con modificazioni, dalla legge 24 dicembre 2012, n. 231, recante \u00abDisposizioni urgenti a tutela della salute, dell'ambiente e dei livelli di occupazione, in caso di crisi di stabilimenti industriali di interesse strategico nazionale\u00bb;\n\n\n\n\n\n\nVisto il decreto-legge 5 gennaio 2015, n. 1, convertito con modificazioni, dalla legge 4 marzo 2015, n. 20, recante \u00abDisposizioni urgenti per l'esercizio di imprese di interesse strategico nazionale in crisi e per lo sviluppo della citt\u00e0 e dell'area di Taranto\u00bb;\n\n\n\n\n\n\nVisto il decreto-legge 16 dicembre 2019, n. 142, convertito, con modificazioni, dalla legge 7 febbraio 2020, n. 5, recante \u00abMisure urgenti per il sostegno al sistema creditizio del Mezzogiorno e per la realizzazione di una banca di investimento\u00bb;\n\n\n\n\n\n\nVisto il decreto-legge 5 gennaio 2023, n. 2, convertito, con modificazioni, dalla legge 3 marzo 2023, n. 17.\n\n\n\n\nRitenuta la straordinaria necessit\u00e0 e urgenza di prevedere misure di carattere procedimentale e processuale a garanzia della tempestivit\u00e0 ed efficacia della procedura di amministrazione straordinaria delle grandi imprese in crisi, nonch\u00e9 di adottare ulteriori misure finalizzate ad assicurare la continuit\u00e0 produttiva e occupazionale degli stabilimenti industriali di interesse strategico nazionale;\n\n\n\n\nVista la deliberazione del Consiglio dei ministri, adottata nella riunione del 16 gennaio 2024;\n\n\n\n\nSulla proposta del Presidente del Consiglio dei ministri e dei Ministri delle imprese e del made in Italy, dell'economia e delle finanze e del lavoro e delle politiche sociali, di concerto con i Ministri della giustizia e per gli affari europei, il Sud, le politiche di coesione e il PNRR;\n\nEmana\n il seguente decreto-legge:\nArt. 1\nDisposizioni sull'amministrazione straordinaria delle societ\u00e0 strategiche partecipate da amministrazioni pubbliche statali\n\n\n1. All'articolo 2, comma 2, del decreto-legge 23 dicembre 2003, n. 347, convertito, con modificazioni, dalla legge 18 febbraio 2004, n. 39, il quarto periodo \u00e8 sostituito dai seguenti: \n \u00abNei casi di societ\u00e0 partecipate direttamente o indirettamente da amministrazioni pubbliche statali, ad eccezione di quelle emittenti azioni quotate su mercati regolamentati, l'ammissione immediata alla procedura di amministrazione straordinaria di imprese che gestiscono uno o pi\u00f9 stabilimenti industriali di interesse strategico nazionale ai sensi dell'articolo 1 del decreto-legge 3 dicembre 2012, n. 207, convertito, con modificazioni, dalla legge 24 dicembre 2012, n. 231, pu\u00f2 avvenire, su istanza dei soci che detengano, anche congiuntamente, direttamente o indirettamente, almeno il 30 per cento delle quote societarie, quando i soci stessi abbiano segnalato all'organo amministrativo la ricorrenza dei requisiti di cui all'articolo 1 ((del presente decreto)) e l'organo amministrativo abbia omesso di presentare l'istanza di cui al comma 1 entro i successivi quindici giorni ovvero, nello stesso termine, abbia rifiutato di provvedere, pur ricorrendo i suddetti requisiti.\nDalla data di presentazione dell'istanza di cui al quarto periodo e fino alla chiusura della procedura di amministrazione straordinaria oppure al passaggio in giudicato del provvedimento di cui all'articolo 4, comma 1-bis, non pu\u00f2 essere proposta la domanda ((prevista dall'articolo 12 del codice della crisi d'impresa e dell'insolvenza, di cui al decreto legislativo)) 12 gennaio 2019, n. 14, n\u00e9 possono essere presentate o proseguite domande di accesso ad uno degli strumenti di regolazione della crisi o dell'insolvenza disciplinati dallo stesso ((codice di cui al)) decreto legislativo n. 14 del 2019. Se alla data di presentazione dell'istanza di ammissione alla procedura di amministrazione straordinaria risulta depositata la domanda di nomina dell'esperto ((prevista dall'articolo 12 del citato codice di cui al decreto)) legislativo n. 14 del 2019, la relativa domanda \u00e8 archiviata.\u00bb. \n\n\n\n\n((\n\n\n1-bis. All'articolo 27, comma 2, lettera a), del decreto legislativo 8 luglio 1999, n. 270, dopo le parole: \"tramite la cessione dei complessi aziendali\" sono inserite le seguenti: \"o dei contratti o dei diritti, anche di natura obbligatoria, aventi a oggetto, in tutto o in parte, gli stessi complessi aziendali\". \n\n\n\n1-ter. A seguito dell'ammissione immediata alla procedura di amministrazione straordinaria di imprese che gestiscono uno o pi\u00f9 stabilimenti industriali di interesse strategico nazionale ai sensi dell'articolo 1 del decreto-legge 3 dicembre 2012, n. 207, convertito, con modificazioni, dalla legge 24 dicembre 2012, n. 231, il commissario straordinario, entro sei mesi dal provvedimento di ammissione, comunica il piano industriale al Ministero delle imprese e del made in Italy\n\n\n))\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-18&atto.codiceRedazionale=24G00014&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:50:08.460437"}
{"text": "\n\n\nArt. 2\nDisposizioni in materia di utilizzo delle risorse di cui all'articolo 1 del decreto-legge 16 dicembre 2019, n. 142\n\n\n1. All'articolo 1 del decreto-legge 16 dicembre 2019, n. 142, convertito, con modificazioni, dalla legge 7 febbraio 2020, n. 5 dopo il comma 1-quinquies \u00e8 aggiunto il seguente: \u00ab1-sexies. Al fine di supportare le indifferibili e urgenti esigenze di continuit\u00e0 ((produttiva e)) aziendale, indispensabile a preservare la funzionalit\u00e0 produttiva degli impianti siderurgici della Societ\u00e0 ILVA S.p.A., di cui all'articolo 3, comma 1, del decreto-legge 3 dicembre 2012, n. 207, convertito, con modificazioni, dalla legge 24 dicembre 2012, n. 231, e assicurare la salvaguardia dell'ambiente e la sicurezza nei luoghi di lavoro, qualora le societ\u00e0 che gestiscono gli impianti anzidetti siano ammesse alla procedura di amministrazione straordinaria, possono essere concessi dal Ministero dell'economia e delle finanze uno o pi\u00f9 finanziamenti a titolo oneroso della durata massima di cinque anni, in favore delle medesime societ\u00e0, nel limite massimo di 320 milioni di euro per l'anno 2024.\nIl finanziamento prevede l'applicazione di un tasso di interesse calcolato a condizioni di mercato ed \u00e8 soggetto a restituzione, per capitale e interessi, in prededuzione rispetto ad ogni altra posizione debitoria della procedura anche in deroga all'articolo 222 del ((codice della crisi d'impresa e dell'insolvenza, di cui al)) decreto legislativo 12 gennaio 2019, n. 14. ((Il finanziamento di cui al presente comma \u00e8 concesso con decreto del Ministro dell'economia e delle finanze, di concerto con il Ministro delle imprese e del made in Italy, previa richiesta motivata del commissario straordinario))\u00bb. \n\n\n\n2. Agli oneri di cui al presente articolo, pari a 320 milioni di euro per l'anno 2024, si fa fronte mediante corrispondente versamento all'entrata del bilancio dello Stato delle risorse disponibili, in conto residui, di cui all'articolo 1, comma 1-ter, del decreto-legge 16 dicembre 2019, n. 142 convertito, con modificazioni, dalla legge 7 febbraio 2020, n. 5. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-18&atto.codiceRedazionale=24G00014&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:50:12.561580"}
{"text": "\n\n\nArt. 2-bis\n\n(( (Misure per il sostegno e l'accesso alla liquidit\u00e0 delle microimprese e delle piccole e medie imprese che forniscono beni e servizi a imprese di carattere strategico ammesse alla procedura di amministrazione straordinaria).))\n\n\n\n\n((\n\n\n\n\n1. Alle microimprese e alle piccole e medie imprese, come definite nell'allegato I al regolamento (UE) n. 651/2014 della Commissione, del 17 giugno 2014, che incontrano difficolt\u00e0 di accesso al credito a causa dell'aggravamento della posizione debitoria di imprese committenti che gestiscono almeno uno stabilimento industriale di interesse strategico nazionale ai sensi dell'articolo 1 del decreto-legge 3 dicembre 2012, n. 207, convertito, con modificazioni, dalla legge 24 dicembre 2012, n. 231, e che sono ammesse alla procedura di amministrazione straordinaria in data successiva al 3 febbraio 2024, \u00e8 concessa a titolo gratuito, anche se rientranti nella fascia 5 del modello di valutazione di cui alla parte IX delle vigenti condizioni di ammissibilit\u00e0 e disposizioni di carattere generale del Fondo di garanzia per le piccole e medie imprese, di cui al decreto del Ministro delle imprese e del made in Italy del 30 giugno 2023, di cui alla comunicazione pubblicata nella Gazzetta Ufficiale n. 171 del 24 luglio 2023, a decorrere dal 3 febbraio 2024 e fino alla chiusura della predetta procedura di amministrazione straordinaria, la garanzia del Fondo di cui all'articolo 2, comma 100, lettera a), della legge 23 dicembre 1996, n. 662, su finanziamenti di importo massimo pari ai crediti vantati nei confronti dell'impresa committente, fino alla misura: \n\na) dell'80 per cento dell'importo dell'operazione finanziaria, nel caso di garanzia diretta; \n\nb) del 90 per cento dell'importo dell'operazione finanziaria garantito dal garante di primo livello, nel caso di riassicurazione. \n\n\n\n\n2. Per l'accesso alla garanzia del Fondo di cui al comma 1, le imprese di cui al suddetto comma 1 devono aver prodotto, in un periodo non risalente oltre i cinque esercizi precedenti la data di presentazione della richiesta di garanzia, almeno il 35 per cento del fatturato medio complessivo nei confronti del committente sottoposto alle procedure di cui al medesimo comma 1. A tale fine, alla richiesta di garanzia del Fondo deve essere allegata apposita dichiarazione sostitutiva di atto notorio, sottoscritta dal legale rappresentante dell'impresa beneficiaria e controfirmata dal presidente del collegio sindacale o dal revisore unico, ovvero, nel caso in cui tali organi sociali non siano presenti, da un professionista iscritto nel Registro dei revisori legali, nell'Albo dei dottori commercialisti e degli esperti contabili o nell'albo dei consulenti del lavoro, attestante la sussistenza, alla data della richiesta della garanzia del Fondo, del requisito di cui al primo periodo. \n\n\n\n3. Alla copertura degli oneri derivanti dall'attuazione del presente articolo si provvede, in prima istanza, a valere sulle risorse, libere da impegni alla data del 3 febbraio 2024, assegnate alla riserva del Fondo di garanzia istituita ai sensi del decreto del Ministro dello sviluppo economico 17 ottobre 2016, pubblicato nella Gazzetta Ufficiale n. 9 del 12 gennaio 2017. Eventuali maggiori oneri che dovessero eccedere l'ammontare delle predette risorse sono posti a carico della dotazione del medesimo Fondo di garanzia a legislazione vigente, nel limite delle risorse libere da impegni e fino all'importo massimo di 30 milioni di euro, senza nuovi o maggiori oneri per la finanza pubblica.\n\n\n))\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-18&atto.codiceRedazionale=24G00014&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:50:16.652525"}
{"text": "\n\n\nArt. 2-ter\n\n(( (Istituzione del contributo in conto interesse per le imprese dell'indotto).))\n\n\n\n\n((\n\n\n1. Per l'anno 2024, sulle operazioni finanziarie di cui all'articolo 2-bis pu\u00f2 essere altres\u00ec richiesta la concessione di un contributo a fondo perduto finalizzato ad abbattere il tasso di interesse applicato sulle medesime operazioni. Il predetto contributo \u00e8 riconosciuto alle microimprese e alle piccole e medie imprese come definite dall'articolo 2-bis, ai sensi e nei limiti della vigente disciplina europea in materia di aiuti di importanza minore (\"de minimis\"), ed \u00e8 pari al valore complessivo, attualizzato alla data di concessione dell'aiuto, della differenza tra gli interessi calcolati, nell'arco dell'intera durata dell'operazione, al tasso contrattuale e gli interessi determinati applicando alla medesima operazione un tasso di interesse pari al 50 per cento del tasso contrattuale. Per l'attualizzazione si applica il vigente tasso, determinato in conformit\u00e0 a quanto stabilito nella comunicazione della Commissione europea 2008/C 14/02 relativa alla revisione del metodo di fissazione dei tassi di riferimento e di attualizzazione. \n\n\n\n2. Ai fini dell'accesso al contributo di cui al comma 1, il tasso di interesse applicato dal soggetto finanziatore all'operazione finanziaria non pu\u00f2 essere superiore al tasso di interesse medio praticato, nell'ultimo anno, su operazioni finanziarie aventi finalit\u00e0 e forma tecnica analoghe concesse alla stessa impresa ovvero, in assenza di tale riferimento, a imprese con caratteristiche e profilo di rischio simili. A tal fine, il soggetto finanziatore che concede l'operazione finanziaria oggetto della richiesta della garanzia di cui all'articolo\n\n\n2-bis e del contributo di cui al comma 1 del presente articolo \u00e8 tenuto a rilasciare apposita dichiarazione. \n\n\n\n3. Con decreto del Ministro delle imprese e del made in Italy, da adottare entro trenta giorni dalla data di entrata in vigore della legge di conversione del presente decreto, sono stabilite le modalit\u00e0 di attuazione delle disposizioni del presente articolo, anche al fine di assicurare il rispetto del limite di spesa di cui al comma 4, ed \u00e8 individuato il soggetto incaricato della relativa gestione, i cui oneri sono posti a carico delle risorse destinate all'intervento di cui al comma 4, entro il limite massimo del 2 per cento. \n\n\n\n4. Agli oneri derivanti dall'attuazione del presente articolo, pari a 10 milioni di euro per l'anno 2024, si provvede mediante corrispondente riduzione dello stanziamento del fondo speciale di parte corrente iscritto, ai fini del bilancio triennale 2024-2026, nell'ambito del programma \"Fondi di riserva e speciali\" della missione \"Fondi da ripartire\" dello stato di previsione del Ministero dell'economia e delle finanze per l'anno 2024, allo scopo parzialmente utilizzando l'accantonamento relativo al Ministero delle imprese e del made in Italy.\n\n\n))\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-18&atto.codiceRedazionale=24G00014&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:50:20.744695"}
{"text": "\n\n\nArt. 2-quater\n\n(( (Ulteriori misure di protezione delle imprese dell'indotto che hanno assicurato la continuit\u00e0 produttiva).))\n\n\n\n\n((\n\n\n1. I crediti vantati dalle imprese dell'indotto di cui al comma 3, o dai cessionari e garanti di tali crediti, inclusa la societ\u00e0 Sace S.p.a., nei confronti di imprese committenti ammesse alla procedura di amministrazione straordinaria in data successiva alla data del 3 febbraio 2024, che gestiscono almeno uno stabilimento industriale di interesse strategico nazionale ai sensi dell'articolo 1 del decreto-legge 3 dicembre 2012, n. 207, convertito, con modificazioni, dalla legge 24 dicembre 2012, n. 231, sono prededucibili ai sensi dell'articolo 6 del codice della crisi d'impresa e dell'insolvenza, di cui al decreto legislativo 12 gennaio 2019, n. 14, e possono essere soddisfatti per il valore nominale del capitale, degli interessi e delle spese ai sensi dell'articolo 222, comma 3, del medesimo codice, se anteriori all'ammissione alla predetta procedura, ove riferiti a prestazioni di beni e servizi, anche non continuative. \n\n\n\n2. Fermo restando quanto previsto dall'articolo 166 del codice della crisi d'impresa e dell'insolvenza, di cui al decreto legislativo n. 14 del 2019, in ordine agli atti compiuti, ai pagamenti effettuati e alle garanzie prestate dal debitore, non sono soggetti a revocatoria i pagamenti e le cessioni dei crediti di cui al comma 1 effettuati tra il 3 febbraio 2024 e la data di apertura della procedura. \n\n\n\n\n\n3. Ai fini del presente articolo, l'indotto \u00e8 rappresentato dalle imprese che hanno erogato: \n\na) prestazioni di attivit\u00e0 manutentive necessarie a consentire la funzionalit\u00e0 produttiva degli impianti; \n\nb) forniture di ricambi e materiale di consumo necessari a permettere la manutenzione e la funzionalit\u00e0 produttiva degli impianti; \n\nc) servizi di autotrasporto e di movimentazione di attrezzature, prodotti di consumo, materia prima, semilavorati e prodotti finiti, anche all'esterno dell'area degli impianti; \n\nd) servizi in materia di risanamento ambientale, di sicurezza e di attuazione degli interventi in materia di tutela dell'ambiente e della salute previsti dal piano di cui al decreto del Presidente del Consiglio dei ministri 14 marzo 2014, pubblicato nella Gazzetta Ufficiale n. 105 dell'8 maggio 2014. \n\n\n\n\n4. In sede di approvazione del rendiconto dell'anno 2023 da parte dell'organo esecutivo, le regioni e le province autonome di Trento e di Bolzano sono autorizzate, previa comunicazione all'amministrazione che ha erogato le somme, allo svincolo di quote di avanzo vincolato di amministrazione derivanti da trasferimenti statali, riferite a interventi conclusi o gi\u00e0 finanziati negli anni precedenti con risorse proprie, non gravate da obbligazioni sottostanti gi\u00e0 contratte e con esclusione delle somme relative alle funzioni fondamentali e ai livelli essenziali delle prestazioni. Le risorse svincolate di cui al primo periodo sono utilizzate per il finanziamento di misure di sostegno delle imprese di cui al presente articolo, nel rispetto della normativa europea in materia di aiuti di Stato.\n\n\n))\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-18&atto.codiceRedazionale=24G00014&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:50:24.892127"}
{"text": "\n\n\nArt. 2-quinquies\n\n(( (Interventi urgenti per fronteggiare la crisi occupazionale dei lavoratori dipendenti delle imprese dell'indotto di stabilimenti di interesse strategico nazionale).))\n\n\n\n\n((\n\n\n1. Ai lavoratori subordinati, impiegati alle dipendenze di datori di lavoro del settore privato che sospendono o riducono l'attivit\u00e0 lavorativa in conseguenza della sospensione o riduzione dell'attivit\u00e0 lavorativa di imprese che gestiscono almeno uno stabilimento industriale di interesse strategico nazionale di cui all'articolo 2-bis, \u00e8 riconosciuta, per l'anno 2024, dall'Istituto nazionale della previdenza sociale (INPS) un'integrazione al reddito, con relativa contribuzione figurativa, nella misura pari a quella prevista per le integrazioni salariali dall'articolo 3 del decreto legislativo 14 settembre 2015, n. 148, per un periodo non superiore a sei settimane, prorogabile fino a un massimo di dieci settimane. \n\n\n\n2. Il nesso causale della sospensione o riduzione dell'attivit\u00e0 lavorativa di cui al comma 1 \u00e8 individuato nella monocommittenza o nell'influsso gestionale prevalente esercitato dall'impresa committente. Si ha influsso gestionale prevalente quando, in relazione ai contratti aventi ad oggetto l'esecuzione di opere o la prestazione di servizi o la produzione di beni o semilavorati costituenti oggetto dell'attivit\u00e0 produttiva o commerciale dell'impresa committente, la somma dei corrispettivi risultanti dalle fatture emesse dall'impresa destinataria delle commesse nei confronti dell'impresa committente, acquirente o somministrata abbia superato, nel biennio precedente al 3 febbraio 2024, il 70 per cento del complessivo fatturato dell'impresa destinataria delle commesse. \n\n\n\n3. Al fine di garantire la continuit\u00e0 aziendale e i pi\u00f9 elevati livelli di sicurezza nei luoghi di lavoro, con apposito accordo quadro tra le associazioni datoriali e le associazioni sindacali comparativamente pi\u00f9 rappresentative a livello nazionale dei settori interessati, da stipulare presso il Ministero del lavoro e delle politiche sociali, sono individuate le modalit\u00e0 di sospensione e riduzione dell'attivit\u00e0 lavorativa anche con ricorso alla rotazione dei lavoratori. \n\n\n\n4. Ai fini del riconoscimento dell'integrazione al reddito di cui al comma 1, non si applicano le disposizioni di cui agli articoli 14, 15, 24 e 25 del decreto legislativo 14 settembre 2015, n. 148. I datori di lavoro, previa comunicazione delle cause di sospensione o di riduzione dell'orario di lavoro, dell'entit\u00e0 e della durata prevedibile e del numero dei lavoratori interessati, con il richiamo all'accordo quadro di cui al comma 3, alle rappresentanze sindacali aziendali o alla rappresentanza sindacale unitaria, nonch\u00e9 alle articolazioni territoriali delle associazioni sindacali comparativamente pi\u00f9 rappresentative a livello nazionale, trasmettono, esclusivamente in via telematica, la domanda di accesso al trattamento di integrazione al reddito all'INPS, con l'elenco nominativo dei lavoratori interessati e l'indicazione dei periodi di sospensione o riduzione dell'attivit\u00e0 lavorativa, dichiarando la sussistenza dei requisiti di cui al comma 2. \n\n\n\n5. Le integrazioni al reddito di cui al presente articolo sono incompatibili con tutti i trattamenti di integrazione salariale di cui al decreto legislativo 14 settembre 2015, n. 148. \n\n\n\n6. I periodi di utilizzo dell'integrazione al reddito autorizzati ai sensi del presente articolo non sono conteggiati ai fini delle durate massime complessive dei trattamenti di integrazione salariale di cui agli articoli 4, 12, 22 e 30 del decreto legislativo 14 settembre 2015, n. 148. In relazione alle integrazioni al reddito di cui al presente articolo non \u00e8 dovuto il contributo addizionale di cui al medesimo decreto legislativo n. 148 del 2015. \n\n\n\n7. Le integrazioni al reddito di cui al presente articolo sono erogate direttamente dai datori di lavoro ai dipendenti alla fine di ogni periodo di paga. Il relativo importo \u00e8 rimborsato dall'INPS ai datori di lavoro o da questi ultimi conguagliato, a pena di decadenza, entro i termini previsti dall'articolo 7, comma 3, del decreto legislativo 14 settembre 2015, n. 148. In alternativa, i datori di lavoro possono richiedere che il trattamento di sostegno al reddito sia pagato direttamente dall'INPS ai lavoratori, senza obbligo di produrre la documentazione comprovante le difficolt\u00e0 finanziarie dell'impresa. \n\n\n\n8. Le integrazioni al reddito di cui al presente articolo sono concesse nel limite di spesa di 16,7 milioni di euro per l'anno 2024 e le medesime sono autorizzate dall'INPS nel rispetto del predetto limite di spesa. L'INPS, che disciplina i termini e le modalit\u00e0 di presentazione delle domande, provvede al monitoraggio del rispetto del limite di spesa fornendo i risultati dell'attivit\u00e0 di monitoraggio al Ministero del lavoro e delle politiche sociali e al Ministero dell'economia e delle finanze. \n\n\n\n9. Qualora dall'attivit\u00e0 di monitoraggio di cui al comma 8 dovesse emergere, anche in via prospettica, il raggiungimento del complessivo limite di spesa di cui al medesimo comma 8, l'INPS non procede all'accoglimento delle ulteriori domande per l'accesso ai benefici di cui al presente articolo. \n\n\n\n10. Alle attivit\u00e0 di cui al presente articolo l'INPS provvede con le risorse umane, strumentali e finanziarie disponibili a legislazione vigente e senza nuovi o maggiori oneri a carico della finanza pubblica. \n\n\n\n11. Agli oneri derivanti dal presente articolo si provvede, nel limite di 16,7 milioni di euro per l'anno 2024, a valere sulle disponibilit\u00e0 del Fondo sociale per occupazione e formazione, di cui all'articolo 18, comma 1, lettera a), del decreto-legge 29 novembre 2008, n. 185, convertito, con modificazioni, dalla legge 28 gennaio 2009, n. 2\n\n\n))\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-18&atto.codiceRedazionale=24G00014&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:50:28.986109"}
{"text": "\n\n\nArt. 3\nDisposizioni in materia di cassa integrazione straordinaria per le imprese strategiche in amministrazione straordinaria\n\n\n1. Per le imprese che gestiscono uno stabilimento industriale di interesse strategico ai sensi dell'articolo 1 del decreto-legge 3 dicembre 2012, n. 207, convertito, con modificazioni, dalla legge 24 dicembre 2012, n. 231, e che hanno in corso ((programmi di riorganizzazione aziendale)) non ancora completati per la complessit\u00e0 degli stessi, per le quali sia disposta l'amministrazione straordinaria con conseguente ((prosecuzione dell'esercizio d'impresa)), ((ai sensi del decreto-legge 23 dicembre)) 2003, n. 347, convertito con modificazioni dalla legge 18 febbraio 2004, n. 39, \u00e8 disposta per l'anno 2024, ai sensi dell'articolo 1, commi 175 e 176, della legge 30 dicembre 2023, n. 213, ((e a valere sulle risorse di cui al medesimo comma 176,)) la prosecuzione, senza soluzione di continuit\u00e0, dell'erogazione del trattamento straordinario di integrazione salariale, ove gi\u00e0 autorizzato o in corso di autorizzazione, al fine di salvaguardare il livello occupazionale e il patrimonio delle competenze dell'azienda medesima. \u00c8 fatta salva la facolt\u00e0 per gli organi della procedura di amministrazione straordinaria di richiedere le tutele di cui all'articolo 7, comma 10-ter, del decreto-legge 20 maggio 1993, n. 148, convertito, con modificazioni, dalla legge 19 luglio 1993, n. 236. \n\n\n\n\n((\n\n\n2. In considerazione della complessit\u00e0 dei programmi di cui al comma 1, al fine di assicurare i pi\u00f9 elevati livelli di sicurezza nei luoghi di lavoro e di tutela ambientale, previa consultazione sindacale, i lavoratori addetti alla manutenzione degli impianti e alla sorveglianza delle attivit\u00e0 connesse alla sicurezza nonch\u00e9 i lavoratori addetti all'implementazione, alla gestione e alla manutenzione dei presidi ambientali possono essere interessati dai processi di riduzione oraria o di sospensione dal lavoro, a rotazione, soltanto qualora non direttamente impegnati in specifici programmi di sorveglianza delle medesime attivit\u00e0 afferenti alla sicurezza e alla tutela ambientale, ovvero in specifici programmi formativi, diversi dalla formazione professionale per la gestione delle bonifiche di cui all'articolo 1-bis del decreto-legge 29 dicembre 2016, n. 243, convertito, con modificazioni, dalla legge 27 febbraio 2017, n. 18\n\n\n))\n\n\n\n\n((\n\n\n2-bis. Le disposizioni di cui all'articolo 1-bis, comma 1, del decreto-legge 5 gennaio 2023, n. 2, convertito, con modificazioni, dalla legge 3 marzo 2023, n. 17, si applicano anche per l'anno 2024. \n\n\n\n2-ter. Agli oneri derivanti dal comma 2-bis, valutati in euro 973.400 per l'anno 2024, si provvede mediante corrispondente riduzione del fondo di cui all'articolo 1, comma 199, della legge 23 dicembre 2014, n. 190\n\n\n))\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-18&atto.codiceRedazionale=24G00014&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:50:33.080598"}
{"text": "\n\n\nArt. 4\nDisposizioni acceleratorie per la chiusura della fase liquidatoria delle procedure di amministrazione straordinaria\n\n\n1. \n((Nel decreto legislativo)) 8 luglio 1999, n. 270, dopo l'articolo 74 \u00e8 inserito il seguente: \n \u00abArt. 74-bis (Prosecuzione di giudizi e procedimenti esecutivi dopo la chiusura). - 1. La chiusura della procedura nel caso di cui all'articolo 74, comma 2, lettera b), non \u00e8 impedita dalla pendenza di giudizi o procedimenti esecutivi, rispetto ai quali il commissario straordinario mantiene la legittimazione processuale, anche nei successivi stati e gradi del giudizio. La legittimazione del commissario straordinario sussiste altres\u00ec per i procedimenti, compresi quelli cautelari e esecutivi, strumentali all'attuazione delle decisioni favorevoli all'amministrazione straordinaria, anche se instaurati dopo la chiusura della procedura. \n 2. In caso di chiusura della procedura ai sensi del comma 1, il comitato di sorveglianza cessa dalle sue funzioni. Le rinunzie alle liti e le transazioni sono autorizzate dal giudice delegato. \n 3. Le somme necessarie per spese future ed eventuali oneri relativi ai giudizi pendenti, accantonate nel piano contenente la ripartizione finale dell'attivo e depositate secondo le modalit\u00e0 indicate dal tribunale, nonch\u00e9 le somme ricevute dal commissario straordinario per effetto di provvedimenti provvisoriamente esecutivi e non ancora passati in giudicato, sono trattenute dal commissario straordinario e versate su un conto vincolato previa autorizzazione del tribunale. ((Si applica, in quanto compatibile, l'articolo 131 del codice della crisi d'impresa e dell'insolvenza, di cui al decreto legislativo 12 gennaio 2019, n. 14, sostituito al curatore il commissario straordinario)). \n 4. Dopo la chiusura della procedura, le somme ricevute dal commissario straordinario per effetto di provvedimenti definitivi e gli eventuali residui degli accantonamenti sono fatti oggetto di riparto supplementare fra i creditori secondo le modalit\u00e0 disposte dal tribunale con il decreto di cui all'articolo 76. \n 5. In relazione alle eventuali sopravvenienze attive derivanti dai giudizi pendenti non si fa luogo a riapertura della procedura. \n 6. Con il decreto di chiusura il tribunale impartisce le disposizioni necessarie per la predisposizione di un supplemento di rendiconto, del riparto supplementare e del rapporto riepilogativo finale. La chiusura della procedura a norma del presente articolo non comporta la cancellazione della societ\u00e0 dal registro delle imprese sino alla conclusione dei giudizi in corso e alla effettuazione dei riparti supplementari, anche all'esito delle ulteriori attivit\u00e0 liquidatorie che si siano rese necessarie. \n 7. Eseguito l'ultimo progetto di ripartizione o comunque definiti i giudizi e procedimenti pendenti, il commissario straordinario chiede al tribunale di archiviare la procedura di amministrazione straordinaria e ((di autorizzare)) la chiusura del conto vincolato.\nIl tribunale provvede con decreto. \n 8. Entro dieci giorni dal deposito del decreto di archiviazione, il commissario straordinario chiede la cancellazione della societ\u00e0 dal registro delle imprese.\u00bb. \n\n\n\n\n((\n\n\n1-bis. All'articolo 45, comma 2-bis, del decreto legislativo 8 luglio 1999, n. 270, le parole: \"Possono essere nominati solo esperti che non risultino gi\u00e0 membri di un comitato\" sono sostituite dalle seguenti: \"Gli esperti possono far parte di non pi\u00f9 di tre comitati\"\n\n\n))\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-18&atto.codiceRedazionale=24G00014&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:50:37.180581"}
{"text": "\n\n\nArt. 4-bis\n\n(( (Misure in materia di amministrazione straordinaria).))\n\n\n\n\n((\n\n\n\n\n1. Al decreto legislativo 8 luglio 1999, n. 270, sono apportate le seguenti modificazioni: \n\na) all'articolo 2, dopo il comma 1-bis \u00e8 aggiunto il seguente: \n \"1-ter. In deroga a quanto previsto dal comma 1, fermo restando il requisito di cui alla lettera b) del medesimo comma, possono essere ammesse all'amministrazione straordinaria le imprese che svolgono le attivit\u00e0 di rilevanza strategica di cui agli articoli 1 e 1-bis del decreto-legge 15 marzo 2012, n. 21, convertito, con modificazioni, dalla legge 11 maggio 2012, n. 56, nonch\u00e9 le imprese che detengono le reti e gli impianti di rilevanza strategica di cui all'articolo 2 del medesimo decreto-legge n. 21 del 2012, quando impiegano un numero di lavoratori subordinati, compresi quelli ammessi al trattamento di integrazione dei guadagni, non inferiore a quaranta da almeno un anno\"; \n\nb) all'articolo 40, comma 1-bis, secondo periodo, sono aggiunte, in fine, le seguenti parole: \"ed \u00e8 depositata in cancelleria\"; \n\nc) all'articolo 62, dopo il comma 3 \u00e8 aggiunto il seguente: \n \"3-bis. Il commissario straordinario, previa autorizzazione del Ministro delle imprese e del made in Italy sentito il comitato di sorveglianza, pu\u00f2 rinunciare a liquidare uno o pi\u00f9 beni, se l'attivit\u00e0 di liquidazione appaia manifestamente non conveniente. In questo caso, il commissario notifica l'istanza e la relativa autorizzazione ai competenti uffici per l'annotazione nei pubblici registri e ne d\u00e0 comunicazione ai creditori i quali, in deroga a quanto previsto dall'articolo 48, possono iniziare azioni esecutive sui beni rimessi nella disponibilit\u00e0 del debitore\"; \n\nd) all'articolo 73, dopo il comma 1 \u00e8 inserito il seguente: \n \"1-bis. Con l'istanza di cui al comma 1, il commissario straordinario, previa autorizzazione ministeriale, chiede al tribunale la conversione dell'amministrazione straordinaria in liquidazione giudiziale o, per le start-up innovative di cui al decreto-legge 18 ottobre 2012, n. 179, convertito, con modificazioni, dalla legge 17 dicembre 2012, n. 221, in liquidazione controllata. La richiesta di conversione di cui al primo periodo pu\u00f2 essere presentata anche successivamente e, in tale ipotesi, si applicano gli articoli 71 e 72\"; \n\ne) all'articolo 74, comma 2, dopo la lettera b) \u00e8 aggiunta la seguente: \n \"b-bis) quando nel corso della procedura si accerta che la sua prosecuzione non consente di soddisfare, neppure in parte, i creditori concorsuali n\u00e9 i crediti prededucibili e le spese di procedura. Tale circostanza pu\u00f2 essere accertata dal commissario straordinario con la relazione di cui all'articolo 40, comma 1-bis\". \n\n\n\n\n2. Le disposizioni di cui alle lettere a), c) e d) del comma 1 si applicano alle procedure aperte dopo la data di entrata in vigore della legge di conversione del presente decreto e a quelle che si trovano, a tale data, ancora nella fase di esecuzione del programma autorizzata ai sensi dell'articolo 57 del decreto legislativo 8 luglio 1999, n. 270.\n\n\n))\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-18&atto.codiceRedazionale=24G00014&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:50:41.272872"}
{"text": "\n\n\nArt. 4-ter\n\n(( (Incentivi per i processi di aggregazione delle imprese e per la tutela occupazionale).))\n\n\n\n\n((\n\n\n1. In via sperimentale per gli anni 2024 e 2025, nell'ambito del piano di politiche attive previsto dal Piano nazionale di ripresa e resilienza, le nuove imprese costituite attraverso processi di aggregazione derivanti da una o pi\u00f9 operazioni societarie rappresentate da fusioni, cessioni, conferimenti, acquisizioni di aziende o rami di esse, da cui emerge un organico complessivamente pari o superiore a 1.000 lavoratori, possono avviare il confronto sindacale per stipulare in sede governativa, con la presenza del Ministero del lavoro e delle politiche sociali e del Ministero delle imprese e del made in Italy, un accordo con le associazioni sindacali comparativamente pi\u00f9 rappresentative sul piano nazionale o con le loro rappresentanze sindacali aziendali ovvero con la rappresentanza sindacale unitaria, nel quale \u00e8 contenuto un progetto industriale e di politica attiva, che illustri le azioni volte a superare le difficolt\u00e0 del settore in cui l'impresa opera e le azioni per la formazione o la riqualificazione dei lavoratori per garantire loro un adeguamento delle competenze professionali al nuovo contesto lavorativo, nonch\u00e9 per gestire processi di transizione occupazionale. La nuova impresa a seguito della costituzione pu\u00f2 sottoscrivere l'accordo di cui al presente comma anche prima dell'operazione societaria di aggregazione a condizione che nel medesimo accordo sia contenuto l'impegno ad effettuare tale operazione entro il termine perentorio di sessanta giorni dalla sottoscrizione. Con decreto del Ministro del lavoro e delle politiche sociali, di concerto con il Ministro dell'economia e delle finanze e il Ministro delle imprese e del made in Italy, da emanare entro sessanta giorni dalla data di entrata in vigore della legge di conversione del presente decreto, sono disciplinati meccanismi che assicurino l'eventuale revoca in caso di mancata effettuazione dell'operazione. \n\n\n\n\n\n2. Il progetto di cui al comma 1 deve contenere: \n\na) la descrizione del piano industriale della nuova impresa; \n\nb) il numero complessivo dei lavoratori coinvolti nel processo di aggregazione; \n\nc) il numero complessivo dei lavoratori a cui applicare le politiche attive del progetto e l'indicazione dei profili professionali oggetto di formazione compatibili con il piano industriale; \n\nd) il numero delle ore di formazione, non inferiore a 200 per ciascun lavoratore a tempo pieno da riproporzionare per i rapporti a tempo parziale; \n\ne) l'impegno del datore di lavoro a tutelare il perimetro occupazionale esistente alla data di decorrenza delle operazioni straordinarie di cui al comma 1 per almeno quarantotto mesi, nel rispetto delle condizioni di cui al comma 7. \n\n\n\n\n3. In corso di realizzazione del progetto l'azienda pu\u00f2 variare parte dei corsi di formazione o riqualificazione e ne d\u00e0 dettagliata informativa alle organizzazioni sindacali firmatarie dell'accordo di cui al comma 1. \n\n\n\n4. Al datore di lavoro, nei casi previsti dal comma 1, spetta un esonero contributivo per ciascun lavoratore nella misura massima del 100 per cento dei contributi previdenziali e assistenziali a suo carico, con esclusione dei premi e contributi dovuti all'Istituto nazionale per l'assicurazione contro gli infortuni sul lavoro, per un periodo massimo di ventiquattro mesi, nel limite di importo annuo pari a 3.500 euro per lavoratore. L'esonero contributivo di cui al presente comma spetta per ulteriori dodici mesi nel limite di importo annuo pari a 2.000 euro. Resta ferma l'aliquota di computo delle prestazioni pensionistiche. \n\n\n\n5. L'esonero contributivo di cui al comma 4 \u00e8 riconosciuto solo con riferimento ai lavoratori di cui al comma 2, lettera c), e a condizione che a ciascun lavoratore sia assicurato lo svolgimento di attivit\u00e0 di formazione o riqualificazione per almeno 200 ore complessive da svolgere nel periodo di durata del beneficio. \n\n\n\n6. Alle disposizioni previste dal presente articolo non si applicano i principi di cui all'articolo 31 del decreto legislativo 14 settembre 2015, n. 150. \n\n\n\n7. Al fine di tutelare il perimetro occupazionale ai sensi del comma 2, lettera e), \u00e8 consentita l'interruzione dei rapporti di lavoro esclusivamente per giusta causa, giustificato motivo soggettivo, dimissioni volontarie ovvero per effetto dell'utilizzo di strumenti incentivanti o in adozione di qualunque altro strumento per la gestione non traumatica del rapporto di lavoro previsti dalla legislazione vigente e, in ogni caso, con il consenso dei lavoratori. \n\n\n\n8. Al fine di agevolare la transizione occupazionale, in via sperimentale le nuove imprese di cui al comma 1 possono avviare iniziative di politica attiva a gestione diretta aziendale finalizzata a ricollocare i lavoratori, con il loro consenso, anche in altri settori economici con un contratto di lavoro almeno corrispondente a quello in essere. Ferma restando la gestione diretta aziendale della ricollocazione, i fabbisogni occupazionali del territorio possono essere recuperati anche avvalendosi dei servizi forniti dalle agenzie per il lavoro, dai centri per l'impiego o da ogni altro operatore economico del territorio, comprese le associazioni di categoria. Al fine di svolgere le attivit\u00e0 previste dal presente comma, le agenzie per il lavoro possono essere aggregate ai sensi del comma 1, anche attraverso reti d'impresa, consorzi o altre forme di partecipazione, anche di natura societaria. \n\n\n\n9. Qualora l'azienda interrompa il rapporto di lavoro per motivi diversi da quelli previsti dal comma 7, si applica la sanzione pari al doppio dell'esonero contributivo fruito limitatamente ai lavoratori interessati dalla violazione prevista dal presente comma. \n\n\n\n10. Gli incentivi non spettano con riferimento alle nuove imprese costituite da societ\u00e0 del medesimo gruppo o che presentino assetti proprietari sostanzialmente coincidenti o riconducibili al medesimo centro di interessi. \n\n\n\n11. Le disposizioni di cui al presente articolo sono compatibili con altri strumenti previsti dalla legislazione vigente nonch\u00e9 con ogni altro incentivo o beneficio previsto dalla legislazione vigente nel periodo di sperimentazione finalizzato all'occupazione dei lavoratori. \n\n\n\n12. Il Ministero del lavoro e delle politiche sociali comunica all'Ispettorato nazionale del lavoro gli accordi sottoscritti ai sensi del comma 1 al fine di verificare la corretta esecuzione degli impegni formativi assunti dal datore di lavoro nel rispetto delle disposizioni previste dal presente articolo. \n\n\n\n13. Nei primi quattro anni di svolgimento dell'attivit\u00e0 della nuova impresa, a qualunque fine sia richiesto il rispetto o il possesso di specifici requisiti o autorizzazioni, compresi quelli necessari per la partecipazione a bandi pubblici, l'azienda pu\u00f2 avvalersi anche di quelli in possesso dei soci che hanno dato luogo all'aggregazione. \n\n\n\n14. I benefici previsti dal presente articolo sono riconosciuti entro il limite complessivo di spesa di 14 milioni di euro per l'anno 2024, 46,4 milioni di euro per l'anno 2025, 49,2 milioni di euro per l'anno 2026, 21,9 milioni di euro per l'anno 2027 e 3,5 milioni di euro per l'anno 2028. Il Ministero del lavoro e delle politiche sociali, prima della sottoscrizione dell'accordo di cui al comma 1, verifica la disponibilit\u00e0 delle risorse sulla base della proiezione dei costi indicati nell'accordo. Il monitoraggio e la verifica del rispetto del limite di spesa sono effettuati, sulla base anche di quanto disciplinato dal decreto di cui al comma 1, utilizzando le risorse umane, strumentali e finanziarie disponibili a legislazione vigente e senza nuovi o maggiori oneri per la finanza pubblica. \n\n\n\n\n\n15. Agli oneri derivanti dal primo periodo del comma 14, pari a 14 milioni di euro per l'anno 2024, 46,4 milioni di euro per l'anno 2025, 49,2 milioni di euro per l'anno 2026, 21,9 milioni di euro per l'anno 2027 e 3,5 milioni di euro per l'anno 2028, e alle minori entrate derivanti dai commi da 1 a 14, valutate in 2,1 milioni di euro per l'anno 2029 e in 0,6 milioni di euro per l'anno 2030, si provvede: \n\na) quanto a 14 milioni di euro per l'anno 2024, 24,9 milioni di euro per l'anno 2025, 29,2 milioni di euro per l'anno 2026, 10,1 milioni di euro per l'anno 2027, 2,8 milioni di euro per l'anno 2028, 2,1 milioni di euro per l'anno 2029 e 0,6 milioni di euro per l'anno 2030, mediante corrispondente riduzione dell'autorizzazione di spesa di cui all'articolo 1, comma 3, lettera f), della legge 24 dicembre 2007, n. 247, con conseguente corrispondente decremento degli importi di cui all'articolo 7, comma 1, del decreto legislativo 21 aprile 2011, n. 67; \n\nb) quanto a 23 milioni di euro per l'anno 2025 e a 6 milioni di euro per l'anno 2026, mediante riduzione, al fine di garantire la compensazione in termini di indebitamento netto e fabbisogno delle pubbliche amministrazioni, del Fondo sociale per occupazione e formazione, di cui all'articolo 18, comma 1, lettera a), del decreto-legge 29 novembre 2008, n. 185, convertito, con modificazioni, dalla legge 28 gennaio 2009, n. 2; \n\nc) quanto a 5,4 milioni di euro per l'anno 2025, 15,8 milioni di euro per l'anno 2026, 11,8 milioni di euro per l'anno 2027 e 0,7 milioni di euro per l'anno 2028, mediante corrispondente utilizzo delle maggiori entrate derivanti dai commi da 1 a 14.\n\n\n\n))\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-18&atto.codiceRedazionale=24G00014&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:50:45.367822"}
{"text": "\n\n\nArt. 4-quater\n\n(( (Modifica all'allegato A della legge 28 gennaio 1994, n. 84).))\n\n\n\n\n((\n\n\n1. Al fine di razionalizzare le attivit\u00e0, la logistica e gli investimenti nelle strutture portuali serventi gli stabilimenti del settore della raffinazione ricadenti all'interno del polo petrolchimico siracusano e riconosciuti di interesse strategico nazionale, ai sensi dell'articolo 1 del decreto-legge 5 dicembre 2022, n. 187, convertito, con modificazioni, dalla legge 1\u00b0 febbraio 2023, n. 10, all'allegato A, numero 9), della legge 28 gennaio 1994, n. 84, dopo le parole: \"Porti di Augusta\" sono inserite le seguenti: \", Siracusa (rada di Santa Panagia e rada del Porto Grande)\"\n\n\n))\n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-18&atto.codiceRedazionale=24G00014&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:50:49.457613"}
{"text": "\n\n\nArt. 5\n Entrata in vigore\n\n\n1. Il presente decreto entra in vigore il giorno successivo a quello della sua pubblicazione nella Gazzetta Ufficiale della Repubblica italiana e sar\u00e0 presentato alle Camere per la conversione in legge. \n\n\n\nIl presente decreto, munito del sigillo dello Stato, sar\u00e0 inserito nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarlo e di farlo osservare. \n Dato a Roma, add\u00ec 18 gennaio 2024 \nMATTARELLA\nMeloni, Presidente del Consiglio dei ministri\nUrso, Ministro delle imprese e del made in Italy\nGiorgetti, Ministro dell'economia e delle finanze\nCalderone, Ministro del lavoro e delle politiche sociali\nNordio, Ministro della giustizia\nFitto, Ministro per gli affari\neuropei, il Sud, le politiche di coesione e il PNRR\nVisto, il Guardasigilli: Nordio\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-18&atto.codiceRedazionale=24G00014&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:50:53.551778"}
{"text": "\nIL MINISTRO DELLA SALUTE\n\ndi concerto con\n\n\nIL MINISTRO\n\n\nPER LA PUBBLICA AMMINISTRAZIONE\n\n\ne\n\n\nIL MINISTRO DELL'ECONOMIA\n\n\nE DELLE FINANZE\n\n\n\n\nVisto l'articolo 17, commi 3 e 4, della legge 23 agosto 1988, n. 400;\n\n\n\n\n\n\nVisto il decreto legislativo 30 luglio 1999, n. 300, e, in particolare, gli articoli 8 e 9;\n\n\n\n\n\n\nVisto l'articolo 48 del decreto-legge 30 settembre 2003, n. 269, convertito, con modificazioni, dalla legge 24 novembre 2003, n. 326, che istituisce l'Agenzia italiana del farmaco;\n\n\n\n\n\n\nVisto il decreto del Ministro della salute 20 settembre 2004, n. 245, \u00abRegolamento recante norme sull'organizzazione ed il funzionamento dell'Agenzia Italiana del Farmaco, a norma dell'articolo 48, comma 13, del D.L. 30 settembre 2003, n. 269, convertito nella L. 24 novembre 2003, n. 326\u00bb, di seguito \u00abregolamento\u00bb;\n\n\n\n\n\n\nVisto il decreto del Ministro della salute 29 marzo 2012, n. 53, \u00abModifica al regolamento e funzionamento dell'Agenzia italiana del farmaco, in attuazione dell'articolo 17, comma 10, del decreto-legge 6 luglio 2011, n. 98, convertito, con modificazioni, dalla legge 15 luglio 2011, n. 111\u00bb;\n\n\n\n\n\n\nVisto il decreto-legge 30 aprile 2019, n. 35, convertito, con modificazioni, dalla legge 25 giugno 2019, n. 60 e, in particolare, l'articolo 13, comma 1-bis, che istituisce, nell'ambito dell'Agenzia italiana del farmaco (AIFA), le figure dirigenziali di livello generale del direttore amministrativo e del direttore tecnico-scientifico;\n\n\n\n\n\n\nVisto l'articolo 38 del decreto-legge 6 novembre 2021, n. 152, convertito, con modificazioni, dalla legge 29 dicembre 2021, n. 233;\n\n\n\n\n\n\nVisto l'articolo 3 del decreto-legge 8 novembre 2022, n. 169, convertito, con modificazioni, dalla legge 16 dicembre 2022, n. 196, e, in particolare, i commi 1-bis e 1-ter, che hanno disposto:\n\n\n\n\na) la soppressione, a far data dal 1\u00b0 dicembre 2023, della Commissione consultiva tecnico-scientifica e del Comitato prezzi e rimborso, operanti presso la AIFA, e la contestuale istituzione della Commissione scientifica ed economica del farmaco, cui sono attribuite le relative funzioni;\n\n\nb) l'individuazione del Presidente dall'AIFA, quale organo e rappresentante legale dell'Agenzia, con abrogazione della lettera a) del comma 4, dell'articolo 48 del decreto-legge 30 settembre 2003, n. 269, convertito, con modificazioni, dalla legge 24 novembre 2003, n. 326, a decorrere dalla data di efficacia della relativa nomina;\n\n\nc) la disciplina delle funzioni, nonch\u00e9 le modalit\u00e0 di nomina del direttore amministrativo e del direttore tecnico-scientifico istituiti dall'articolo 13, comma 1-bis, del decreto-legge 30 aprile 2019, n. 35, convertito, con modificazioni, dalla legge 25 giugno 2019, n. 60;\n\n\nd) la modifica della composizione del consiglio di amministrazione, costituito dal presidente e da quattro componenti, di cui uno designato dal Ministro della salute, uno designato dal Ministro dell'economia e delle finanze e due dalla Conferenza permanente per i rapporti tra lo Stato, le regioni e le province autonome di Trento e di Bolzano;\n\n\n\n\nVisto lo stesso articolo 3, comma 1-bis, che assegna ad un decreto ministeriale, da adottare ai sensi dell'articolo 48, comma 13, del decreto-legge n. 269 del 2003, convertito, con modificazioni, dalla legge 24 novembre 2003, n. 326, la disciplina per individuare i criteri e le modalit\u00e0 di nomina dei componenti della Commissione unica, le modalit\u00e0 di nomina e le funzioni del Presidente, del Direttore amministrativo e del Direttore tecnico-scientifico nonch\u00e9 l'assegnazione delle funzioni gi\u00e0 attribuite al Direttore generale, all'esito della soppressione della medesima figura;\n\n\n\n\n\n\nVisto il decreto legislativo 30 marzo 2001, n. 165;\n\n\n\n\n\n\nVisto il decreto legislativo 8 aprile 2013, n. 39, \u00abDisposizioni in materia di inconferibilit\u00e0 e incompatibilit\u00e0 di incarichi presso le pubbliche amministrazioni e presso gli enti privati in controllo pubblico, a norma dell'articolo 1, commi 49 e 50, della legge 6 novembre 2012, n. 190\u00bb;\n\n\n\n\n\n\nVisto il decreto del Presidente del Consiglio dei Ministri 23 agosto 2022, n. 143, \u00abRegolamento in attuazione dell'articolo 1, comma 596, della legge 27 dicembre 2019, n. 160, in materia di compensi, gettoni di presenza e ogni altro emolumento spettante ai componenti gli organi di amministrazione e di controllo, ordinari e straordinari, degli enti pubblici\u00bb;\n\n\n\n\nAcquisita l'intesa della Conferenza permanente per i rapporti tra lo Stato, le regioni e le province autonome di Trento e di Bolzano in data 15 novembre 2023;\n\n\nInformate le organizzazioni sindacali maggiormente rappresentative per il tramite della trasmissione dello schema di regolamento in data 23 novembre 2023;\n\n\nUdito il parere del Consiglio di Stato, espresso dalla Sezione consultiva per gli atti normativi nell'adunanza del 5 dicembre 2023;\n\n\n\n\nVista la comunicazione al Presidente del Consiglio dei Ministri, a norma dell'articolo 17, comma 3, della citata legge n. 400 del 1988;\n\n\n\nAdotta\n il seguente regolamento:\nArt. 1\n Modifiche all'articolo 1 del regolamento\n\n\n1. All'articolo 1, comma 1, dopo le parole \u00abdi seguito denominato \"legge di riferimento\"\u00bb sono inserite le seguenti: \u00abnonch\u00e9 dall'articolo 3 del decreto-legge 8 novembre 2022, n. 169, convertito, con modificazioni, dalla legge 16 dicembre 2022, n. 196\u00bb. \n\n\n\n N O T E \n\n Avvertenza: \n Il testo delle note qui pubblicato \u00e8 stato redatto dall'amministrazione competente per materia ai sensi dell'art. 10, commi 2 e 3 del testo unico delle disposizioni sulla promulgazione delle leggi, sull'emanazione dei decreti del Presidente della Repubblica e sulle pubblicazioni ufficiali della Repubblica italiana, approvato con D.P.R. 28 dicembre 1985, n. 1092, al solo fine di facilitare la lettura delle disposizioni di legge modificate o alle quali \u00e8 operato il rinvio. Restano invariati il valore e l'efficacia degli atti legislativi qui trascritti. \n Note alle premesse: \n - Si riporta il testo l'art. 17, commi 3 e 4, della legge 23 agosto 1988, n. 400, recante: \u00abDisciplina dell'attivit\u00e0 di Governo e ordinamento della Presidenza del Consiglio dei ministri\u00bb, pubblicata nella Gazzetta Ufficiale 12 settembre 1998, n. 214, S.O.: \n \u00abArt. 17 (Regolamenti). - 1. - 2. (omissis) \n 3. Con decreto ministeriale possono essere adottati regolamenti nelle materie di competenza del Ministro o di autorit\u00e0 sottordinate al Ministro, quando la legge espressamente conferisca tale potere. Tali regolamenti, per materie di competenza di pi\u00f9 ministri, possono essere adottati con decreti interministeriali, ferma restando la necessit\u00e0 di apposita autorizzazione da parte della legge.\n I regolamenti ministeriali ed interministeriali non possono dettare norme contrarie a quelle dei regolamenti emanati dal Governo. Essi debbono essere comunicati al Presidente del Consiglio dei ministri prima della loro emanazione. \n 4. I regolamenti di cui al comma 1 ed i regolamenti ministeriali ed interministeriali, che devono recare la denominazione di \"regolamento\", sono adottati previo parere del Consiglio di Stato, sottoposti al visto ed alla registrazione della Corte dei conti e pubblicati nella Gazzetta Ufficiale.\u00bb \n - Si riportano il testo degli articoli 8 e 9 del decreto legislativo 30 luglio 1999, n. 300, recante: \u00abRiforma dell'organizzazione del Governo, a norma dell'articolo 11 della legge 15 marzo 1997, n. 59\u00bb, pubblicato nella Gazzetta Ufficiale 30 agosto 1999, n. 203, S.O.: \n \u00abArt. 8 (L'ordinamento). - 1. Le agenzie sono strutture che, secondo le previsioni del presente decreto legislativo, svolgono attivit\u00e0 a carattere tecnico-operativo di interesse nazionale, in atto esercitate da ministeri ed enti pubblici. Esse operano al servizio delle amministrazioni pubbliche, comprese anche quelle regionali e locali. \n 2. Le agenzie hanno piena autonomia nei limiti stabiliti dalla legge e sono sottoposte al controllo della Corte dei conti, ai sensi dell'articolo 3, comma 4, della legge 14 gennaio 1994, n. 20. Esse sono sottoposte ai poteri di indirizzo e di vigilanza di un ministro secondo le disposizioni del successivo comma 4, e secondo le disposizioni generali dettate dagli articoli 3, comma 1, e 14 del decreto legislativo n. 29 del 1993 e successive modificazioni. \n 3. L'incarico di direttore generale dell'agenzia viene conferito in conformit\u00e0 alle disposizioni dettate dal precedente articolo 5 del presente decreto per il conferimento dell'incarico di capo del dipartimento. \n 4. Con regolamenti emanati ai sensi dell'articolo 17, comma 2, della legge 23 agosto 1988, n. 400, su proposta del presidente del consiglio dei ministri e dei ministri competenti, di concerto con il ministro del tesoro, del bilancio e della programmazione economica, sono emanati gli statuti delle agenzie istituite dal presente decreto legislativo, in conformit\u00e0 ai seguenti principi e criteri direttivi: \n a) definizione delle attribuzioni del direttore generale dell'agenzia anche sulla base delle previsioni contenute nel precedente articolo 5 del presente decreto con riferimento al capo del dipartimento; \n b) attribuzione al direttore generale e ai dirigenti dell'agenzia dei poteri e della responsabilit\u00e0 della gestione, nonch\u00e9 della responsabilit\u00e0 per il conseguimento dei risultati fissati dal ministro competente nelle forme previste dal presente decreto, nell'ambito, ove possibile, di massimali di spesa predeterminati dal bilancio o, nell'ambito di questo, dal ministro stesso; \n c) previsione di un comitato direttivo, composto da dirigenti dei principali settori di attivit\u00e0 dell'agenzia, in numero non superiore a quattro, con il compito di coadiuvare il direttore generale nell'esercizio delle attribuzioni ad esso conferite; \n d) definizione dei poteri ministeriali di vigilanza, che devono comprendere, comunque, oltre a quelli espressamente menzionati nel precedente comma 2: \n d1) l'approvazione dei programmi di attivit\u00e0 dell'agenzia e di approvazione dei bilanci e rendiconti, secondo modalit\u00e0 idonee a garantire l'autonomia dell'agenzia; \n d2) l'emanazione di direttive con l'indicazione degli obiettivi da raggiungere; \n d3) l'acquisizione di dati e notizie e l'effettuazione di ispezioni per accertare l'osservanza delle prescrizioni impartite; \n d4) l'indicazione di eventuali specifiche attivit\u00e0 da intraprendere; \n e) definizione, tramite una apposita convenzione da stipularsi tra il ministro competente e il direttore generale dell'agenzia, degli obiettivi specificamente attribuiti a questa ultima, nell'ambito della missione ad essa affidata dalla legge; dei risultati attesi in un arco temporale determinato; dell'entit\u00e0 e delle modalit\u00e0 dei finanziamenti da accordare all'agenzia stessa; delle strategie per il miglioramento dei servizi; delle modalit\u00e0 di verifica dei risultati di gestione; delle modalit\u00e0 necessarie ad assicurare al ministero competente la conoscenza dei fattori gestionali interni all'agenzia, quali l'organizzazione, i processi e l'uso delle risorse; \n f) attribuzione all'agenzia di autonomia di bilancio, nei limiti del fondo stanziato a tale scopo in apposita unit\u00e0 previsionale di base dello stato di previsione del ministero competente; attribuzione altres\u00ec all'agenzia di autonomi poteri per la determinazione delle norme concernenti la propria organizzazione ed il proprio funzionamento, nei limiti fissati dalla successiva lettera l); \n g) regolazione su base convenzionale dei rapporti di collaborazione, consulenza, assistenza, servizio, supporto, promozione tra l'agenzia ed altre pubbliche amministrazioni, sulla base di convenzioni quadro da deliberarsi da parte del ministro competente; \n h) previsione di un collegio dei revisori, nominato con decreto del ministro competente, composto di tre membri, due dei quali scelti tra gli iscritti all'albo dei revisori dei conti o tra persone in possesso di specifica professionalit\u00e0; previsione di un membro supplente; attribuzione dei relativi compensi, da determinare con decreto del ministro competente di concerto con quello del tesoro; \n i) istituzione di un apposito organismo preposto al controllo di gestione ai sensi del decreto legislativo di riordino e potenziamento dei meccanismi e strumenti di monitoraggio e valutazione dei costi, dei rendimenti e dei risultati dell'attivit\u00e0 svolta dalle amministrazioni pubbliche; \n l) determinazione di una organizzazione dell'agenzia rispondente alle esigenze di speditezza, efficienza ed efficacia dell'azione amministrativa; attribuzione a regolamenti interni di ciascuna agenzia, adottati dal direttore generale dell'agenzia e approvati dal ministro competente, della possibilit\u00e0 di adeguare l'organizzazione stessa, nei limiti delle disponibilit\u00e0 finanziarie, alle esigenze funzionali, e devoluzione ad atti di organizzazione di livello inferiore di ogni altro potere di organizzazione; applicazione dei criteri di mobilit\u00e0 professionale e territoriale previsti dal decreto legislativo 3 febbraio 1993, n. 29 e successive modificazioni e integrazioni; \n m) facolt\u00e0 del direttore generale dell'agenzia di deliberare e proporre all'approvazione del ministro competente, di concerto con quello del tesoro, regolamenti interni di contabilit\u00e0 ispirati, ove richiesto dall'attivit\u00e0 dell'agenzia, a principi civilistici, anche in deroga alle disposizioni sulla contabilit\u00e0 pubblica. \n Art. 9 (Il personale e la dotazione finanziaria). - 1.\n Alla copertura dell'organico delle agenzie, nei limiti determinati per ciascuna di esse dai successivi articoli, si provvede, nell'ordine: \n a) mediante l'inquadramento del personale trasferito dai ministeri e dagli enti pubblici, di cui al precedente articolo 8, comma 1; \n b) mediante le procedure di mobilit\u00e0 di cui al capo III del titolo II del decreto legislativo 3 febbraio 1993, n. 29 e successive modificazioni ed integrazioni; \n c) a regime, mediante le ordinarie forme di reclutamento. \n 2. Al termine delle procedure di inquadramento di cui al precedente comma 1, sono corrispondentemente ridotte le dotazioni organiche delle amministrazioni e degli enti di provenienza e le corrispondenti risorse finanziarie sono trasferite all'agenzia. In ogni caso, le suddette dotazioni organiche non possono essere reintegrate. \n 3. Al personale inquadrato nell'organico dell'agenzia, ai sensi del precedente comma 1, \u00e8 mantenuto il trattamento giuridico ed economico spettante presso gli enti, le amministrazioni e gli organismi di provenienza al momento dell'inquadramento, fino alla stipulazione del primo contratto integrativo collettivo di ciascuna agenzia. \n 4. Gli oneri di funzionamento dell'agenzia sono coperti: \n a) mediante le risorse finanziarie trasferite da amministrazioni, secondo quanto disposto dal precedente comma 2; \n b) mediante gli introiti derivanti dai contratti stipulati con le amministrazioni per le prestazioni di collaborazione, consulenza, assistenza, servizio, supporto, promozione; \n c) mediante un finanziamento annuale, nei limiti del fondo a tale scopo stanziato in apposita unit\u00e0 previsionale di base dello stato di previsione del ministero competente e suddiviso in tre capitoli, distintamente riferiti agli oneri di gestione, calcolati tenendo conto dei vincoli di servizio, alle spese di investimento, alla quota incentivante connessa al raggiungimento degli obiettivi gestionali.\u00bb. \n - Si riporta il testo dell'articolo 48 del decreto-legge 30 settembre 1999, n. 269, convertito, con modificazioni, dalla legge 24 novembre 2003, n. 326, recante \u00abDisposizioni urgenti per favorire lo sviluppo e per la correzione dell'andamento dei conti pubblici\u00bb, pubblicata nella Gazzetta Ufficiale 2 ottobre 2003, n. 229, S.O.: \n \u00abArt. 48 (Tetto di spesa per l'assistenza farmaceutica). - 1. A decorrere dall'anno 2004, fermo restando quanto gi\u00e0 previsto dall'articolo 5, comma 1, del decreto-legge 18 settembre 2001, n. 347, convertito, con modificazioni, della legge 16 novembre 2001, n. 405, in materia di assistenza farmaceutica territoriale, l'onere a carico del SSN per l'assistenza farmaceutica complessiva, compresa quella relativa al trattamento dei pazienti in regime di ricovero ospedaliero, \u00e8 fissata, in sede di prima applicazione, al 16 per cento come valore di riferimento, a livello nazionale ed in ogni singola regione. Tale percentuale pu\u00f2 essere rideterminata con decreto del Ministro della salute, di concerto con il Ministro dell'economia e delle finanze, d'intesa con la Conferenza permanente per i rapporti tra lo Stato, le Regioni e le Province autonome, tenuto conto di uno specifico flusso informativo sull'assistenza farmaceutica relativa ai farmaci a distribuzione diretta, a quelli impiegati nelle varie forme di assistenza distrettuale e residenziale nonch\u00e9 a quelli utilizzati nel corso di ricoveri ospedalieri, attivato a decorrere dal 1\u00b0 gennaio 2004 sulla base di Accordo definito in sede di Conferenza permanente per i rapporti tra lo Stato, le Regioni e le Province autonome. Il decreto, da emanarsi entro il 30 giugno 2004, tiene conto dei risultati derivanti dal flusso informativo dei dati. \n 2. Fermo restando che il farmaco rappresenta uno strumento di tutela della salute e che i medicinali sono erogati dal Servizio Sanitario Nazionale in quanto inclusi nei livelli essenziali di assistenza, al fine di garantire l'unitariet\u00e0 delle attivit\u00e0 in materia di farmaceutica e di favorire in Italia gli investimenti in ricerca e sviluppo, \u00e8 istituita, con effetto dal 1\u00b0 gennaio 2004, l'Agenzia Italiana del Farmaco, di seguito denominata Agenzia, sottoposta alle funzioni di indirizzo del Ministero della salute e alla vigilanza del Ministero della salute e del Ministero dell'economia e delle finanze. \n 3. L'Agenzia \u00e8 dotata di personalit\u00e0 giuridica di diritto pubblico e di autonomia organizzativa, patrimoniale, finanziaria e gestionale. Alla stessa spettano, oltre che i compiti di cui al comma 5, compiti e funzioni di alta consulenza tecnica al Governo ed alla Conferenza permanente per i rapporti tra lo Stato, le Regioni e le Province autonome, in materia di politiche per il farmaco con riferimento alla ricerca, agli investimenti delle aziende in ricerca e sviluppo, alla produzione, alla distribuzione, alla informazione scientifica, alla regolazione della promozione, alla prescrizione, al monitoraggio del consumo, alla sorveglianza sugli effetti avversi, alla rimborsabilit\u00e0 e ai prezzi. \n 4. Sono organi dell'Agenzia da nominarsi con decreto del Ministro della salute: \n a) il direttore generale, nominato sentita la Conferenza permanente per i rapporti tra lo Stato, le Regioni e le Province autonome; \n b) il consiglio di amministrazione costituito da un Presidente designato dal Ministro della salute, d'intesa con la Conferenza permanente per i rapporti tra lo Stato, le Regioni e le Province autonome, e da quattro componenti di cui due designati dal Ministro della salute e due dalla predetta Conferenza permanente; \n c) il collegio dei revisori dei conti costituito da tre componenti, di cui uno designato dal Ministro dell'economia e delle finanze, con funzioni di presidente, uno dal Ministro della salute e uno dalla Conferenza permanente per i rapporti tra lo Stato, le Regioni e le Province autonome. \n 5. L'Agenzia svolge i compiti e le funzioni della attuale Direzione Generale dei Farmaci e dei Dispositivi Medici, con esclusione delle funzioni di cui alle lettere b), c), d), e) ed f) del comma 3, dell'articolo 3 del decreto del Presidente della Repubblica 28 marzo 2003, n. 129. In particolare all'Agenzia, nel rispetto degli accordi tra Stato e Regioni relativi al tetto programmato di spesa farmaceutica ed alla relativa variazione annua percentuale, \u00e8 affidato il compito di: \n a) promuovere la definizione di liste omogenee per l'erogazione e di linee guida per la terapia farmacologica anche per i farmaci a distribuzione diretta, per quelli impiegati nelle varie forme di assistenza distrettuale e residenziale nonch\u00e9 per quelli utilizzati nel corso di ricoveri ospedalieri; \n b) monitorare, avvalendosi dell'Osservatorio sull'impiego dei medicinali (OSMED), coordinato congiuntamente dal Direttore generale dell'Agenzia o suo delegato e da un rappresentate designato dalla Conferenza permanente per i rapporti tra lo Stato, le Regioni e le Province autonome, e, in collaborazione con le Regioni e le Province autonome, il consumo e la spesa farmaceutica territoriale ed ospedaliera a carico del SSN e i consumi e la spesa farmaceutica a carico del cittadino. I dati del monitoraggio sono comunicati mensilmente al Ministero dell'economia e delle finanze; \n c) provvedere entro il 30 settembre di ogni anno, o semestralmente nel caso di sfondamenti del tetto di spesa di cui al comma 1, a redigere l'elenco dei farmaci rimborsabili dal Servizio Sanitario Nazionale, sulla base dei criteri di costo e di efficacia in modo da assicurare, su base annua, il rispetto dei livelli di spesa programmata nei vigenti documenti contabili di finanza pubblica, nonch\u00e9, in particolare, il rispetto dei livelli di spesa definiti nell'Accordo tra Governo, Regioni e Province autonome di Trento e Bolzano in data 8 agosto 2001, pubblicato nella Gazzetta Ufficiale n. 207 del 6 settembre 2001; \n d) prevedere, nel caso di immissione di nuovi farmaci comportanti, a parere della struttura tecnico scientifica individuata dai decreti di cui al comma 13, vantaggio terapeutico aggiuntivo, in sede di revisione ordinaria del prontuario, una specifica valutazione di costo-efficacia, assumendo come termini di confronto il prezzo di riferimento per la relativa categoria terapeutica omogenea e il costo giornaliero comparativo nell'ambito di farmaci con le stesse indicazioni terapeutiche, prevedendo un premio di prezzo sulla base dei criteri previsti per la normativa vigente, nonch\u00e9 per i farmaci orfani; \n e) provvedere alla immissione di nuovi farmaci non comportanti, a parere della predetta struttura tecnico scientifica individuata dai decreti di cui al comma 13, vantaggio terapeutico, in sede di revisione ordinaria del prontuario, solo se il prezzo del medesimo medicinale \u00e8 inferiore o uguale al prezzo pi\u00f9 basso dei medicinali per la relativa categoria terapeutica omogenea; \n f) procedere in caso di superamento del tetto di spesa di cui al comma 1, in concorso con le misure di cui alle lettere b), c), d), e) del presente comma, a ridefinire, anche temporaneamente, nella misura del 60 per cento del superamento, la quota di spettanza al produttore prevista dall'articolo 1, comma 40, della legge 23 dicembre 1996, n. 662. La quota di spettanza dovuta al farmacista per i prodotti rimborsati dal Servizio sanitario nazionale viene rideterminata includendo la riduzione della quota di spettanza al produttore, che il farmacista riversa al Servizio come maggiorazione dello sconto. Il rimanente 40 per cento del superamento viene ripianato dalle Regioni attraverso l'adozione di specifiche misure in materia farmaceutica, di cui all'articolo 4, comma 3, del decreto-legge 18 settembre 2001, n. 347, convertito, con modificazioni, dalla legge 16 novembre 2001, n. 405, e costituisce adempimento ai fini dell'accesso all'adeguamento del finanziamento del Servizio sanitario nazionale, ai sensi dell'articolo 4 del decreto-legge 15 aprile 2002, n. 63, convertito, con modificazioni, dalla legge 15 giugno 2002, n. 112, e successive modificazioni; \n f-bis) procedere, in caso di superamento del tetto di spesa di cui al comma 1, ad integrazione o in alternativa alle misure di cui alla lettera f), ad una temporanea riduzione del prezzo dei farmaci comunque dispensati o impiegati dal Servizio sanitario nazionale, nella misura del 60 per cento del superamento; \n g) proporre nuove modalit\u00e0, iniziative e interventi, anche di cofinanziamento pubblico-privato, per promuovere la ricerca scientifica di carattere pubblico sui settori strategici del farmaco e per favorire gli investimenti da parte delle aziende in ricerca e sviluppo; \n h) predisporre, entro il 30 novembre di ogni anno, il programma annuale di attivit\u00e0 ed interventi, da inviare, per il tramite del Ministro della salute, alla Conferenza permanente per i rapporti tra lo Stato, le Regioni e le Province autonome, che esprime parere entro il 31 gennaio successivo; \n i) predisporre periodici rapporti informativi da inviare alle competenti Commissioni parlamentari; \n l) provvedere, su proposta della struttura tecnico scientifica individuata dai decreti di cui al comma 13, entro il 30 giugno 2004 alla definitiva individuazione delle confezioni ottimali per l'inizio e il mantenimento delle terapie contro le patologie croniche con farmaci a carico del SSN, provvedendo altres\u00ec alla definizione dei relativi criteri del prezzo. A decorrere dal settimo mese successivo alla data di assunzione del provvedimento da parte dell'Agenzia, il prezzo dei medicinali presenti nel Prontuario Farmaceutico Nazionale, per cui non si sia proceduto all'adeguamento delle confezioni ottimali deliberate dall'Agenzia, \u00e8 ridotto del 30 per cento. \n 6. Le misure di cui al comma 5, lettere c), d), e), f) sono adottate con delibere del consiglio d'amministrazione, su proposta del direttore generale. Ai fini della verifica del rispetto dei livelli di spesa di cui al comma 1, alla proposta \u00e8 allegata una nota tecnica avente ad oggetto gli effetti finanziari sul SSN. \n 7. Dal 1\u00b0 gennaio 2004, con decreto del Ministro della salute sono trasferite all'Agenzia le unit\u00e0 di personale gi\u00e0 assegnate agli uffici della Direzione Generale dei Farmaci e Dispositivi Medici del Ministero della salute, le cui competenze transitano alla medesima Agenzia. Il personale trasferito non potr\u00e0 superare il 60 per cento del personale in servizio alla data del 30 settembre 2003 presso la stessa Direzione Generale. Detto personale conserva il trattamento giuridico ed economico in godimento. A seguito del trasferimento del personale sono ridotte in maniera corrispondente le dotazioni organiche del Ministero della salute e le relative risorse sono trasferite all'Agenzia. In ogni caso le suddette dotazioni organiche non possono essere reintegrate. Resta confermata la collocazione nel comparto di contrattazione collettiva attualmente previsto per il personale trasferito ai sensi del presente comma. L'Agenzia pu\u00f2 assumere, in relazione a particolari e motivate esigenze, cui non pu\u00f2 far fronte con personale in servizio, e nei limiti delle proprie disponibilit\u00e0 finanziarie, personale tecnico o altamente qualificato, con contratti a tempo determinato di diritto privato. L'Agenzia pu\u00f2 altres\u00ec avvalersi, nei medesimi limiti di disponibilit\u00e0 finanziaria, e comunque per un numero non superiore a 40 unit\u00e0, ai sensi dell'articolo 17, comma 14, della legge 15 maggio 1997, n. 127, di personale in posizione di comando dal Ministero della salute, dall'Istituto Superiore di sanit\u00e0, nonch\u00e9 da altre Amministrazioni dello Stato, dalle Regioni, dalle Aziende sanitarie e dagli Enti pubblici di ricerca. \n 8. Agli oneri relativi al personale, alle spese di funzionamento dell'Agenzia e dell'Osservatorio sull'impiego dei medicinali (OSMED) di cui al comma 5, lettera b), punto 2, nonch\u00e9 per l'attuazione del programma di farmacovigilanza attiva di cui al comma 19, lettera b), si fa fronte: \n a) mediante le risorse finanziarie trasferite dai capitoli 3001, 3002, 3003, 3004, 3005, 3006, 3007, 3130, 3430 e 3431 dello stato di previsione della spesa del Ministero della salute; \n b) mediante le entrate derivanti dalla maggiorazione del 20 per cento delle tariffe di cui all'articolo 5, comma 12, della legge 29 dicembre 1990, n. 407 e successive modificazioni; \n c) mediante eventuali introiti derivanti da contratti stipulati con l'Agenzia europea per la Valutazione dei Medicinali (EMEA) e con altri organismi nazionali ed internazionali per prestazioni di consulenza, collaborazione, assistenza e ricerca; \n c-bis) mediante eventuali introiti derivanti da contratti stipulati con soggetti privati per prestazioni di consulenza, collaborazione, assistenza, ricerca, aggiornamento, formazione agli operatori sanitari e attivit\u00e0 editoriali, destinati a contribuire alle iniziative e agli interventi di cofinanziamento pubblico e privato finalizzati alla ricerca di carattere pubblico sui settori strategici del farmaco di cui alla lettera g) del comma 5, ferma restando la natura di ente pubblico non economico dell'Agenzia. \n 9. Le risorse di cui al comma 8, lettera a), confluiscono nel fondo stanziato in apposita unit\u00e0 previsionale di base dello stato di previsione del Ministero della salute e suddiviso in tre capitoli, distintamente riferiti agli oneri di gestione, calcolati tenendo conto dei vincoli di servizio, alle spese di investimento, alla quota incentivante connessa al raggiungimento degli obiettivi gestionali. \n 10. Le risorse di cui al comma 8, lettere b) e c), affluiscono direttamente al bilancio dell'Agenzia. \n 10-bis. Le entrate di cui all'articolo 12, commi 7 e 8, del decreto legislativo 30 dicembre 1992, n. 541, spettano per il 60 per cento all'Agenzia ed affluiscono direttamente al bilancio della stessa. \n 10-ter. Le somme a carico delle officine farmaceutiche di cui all'articolo 7, commi 4 e 5, del decreto legislativo 29 maggio 1991, n. 178, e successive modificazioni, spettano all'Agenzia ed affluiscono direttamente al bilancio della stessa. \n 11. Per l'utilizzo delle risorse di cui al comma 9 \u00e8 autorizzata l'apertura di apposita contabilit\u00e0 speciale. \n 11-bis. Con effetto dal 1\u00b0 gennaio 2005, con decreto del Ministro della salute sono trasferiti in propriet\u00e0 all'Agenzia i beni mobili del Ministero della salute in uso all'Agenzia medesima alla data 31 dicembre 2004. \n 12. A decorrere dall'anno 2005, al finanziamento dell'Agenzia si provvede ai sensi dell'articolo 11, comma 3, lettera d) della legge 5 agosto 1978, n. 468, e successive modificazioni. \n 13. Con uno o pi\u00f9 decreti del Ministro della salute, di concerto con il Ministro della funzione pubblica e con il Ministro dell'economia e delle finanze, d'intesa con la Conferenza Permanente per i rapporti tra lo Stato, le Regioni e le Province autonome, da adottare entro novanta giorni dalla data di entrata in vigore della legge di conversione del presente decreto, sono adottate le necessarie norme regolamentari per l'organizzazione e il funzionamento dell'Agenzia, prevedendo che l'Agenzia per l'esplicazione delle proprie funzioni si organizza in strutture amministrative e tecnico scientifiche, compresa quella che assume le funzioni tecnico scientifiche gi\u00e0 svolte dalla Commissione unica del farmaco e disciplinando i casi di decadenza degli organi anche in relazione al mantenimento dell'equilibrio economico finanziario del settore dell'assistenza farmaceutica. \n 14. La Commissione unica del farmaco cessa di operare a decorrere dalla data di entrata in vigore del decreto di cui al comma 13 che regolamenta l'assolvimento di tutte le funzioni gi\u00e0 svolte dalla medesima Commissione da parte degli organi e delle strutture dell'Agenzia. \n 15. Per quanto non diversamente disposto dal presente articolo si applicano le disposizioni di cui agli articoli 8 e 9 del decreto legislativo 30 luglio 1999, n. 300. \n 16. Il Ministro dell'economia e delle finanze \u00e8 autorizzato ad apportare con propri decreti le occorrenti variazioni di bilancio. \n 17. Le Aziende farmaceutiche, entro il 30 aprile di ogni anno, producono all'Agenzia autocertificazione dell'ammontare complessivo della spesa sostenuta nell'anno precedente per le attivit\u00e0 di promozione rivolte ai medici, agli operatori sanitari e ai farmacisti e della sua ripartizione nelle singole voci di costo, sulla base di uno schema approvato con decreto del Ministro della salute. \n 18. Entro la medesima data di cui al comma 17, le Aziende farmaceutiche versano, su apposito fondo istituito presso l'Agenzia, un contributo pari al 5 per cento delle spese autocertificate decurtate delle spese per il personale addetto. \n 19. Le risorse confluite nel fondo di cui al comma 18 sono destinate dall'Agenzia: \n a) per il 50 per cento, alla costituzione di un fondo nazionale per l'impiego, a carico del SSN, di farmaci orfani per malattie rare e di farmaci che rappresentano una speranza di cura, in attesa della commercializzazione, per particolari e gravi patologie; \n b) per il rimanente 50 per cento: \n 1) all'istituzione, nell'ambito delle proprie strutture, di un Centro di informazione indipendente sul farmaco; \n 2) alla realizzazione, di concerto con le Regioni, di un programma di farmacovigilanza attiva tramite strutture individuate dalle Regioni, con finalit\u00e0 di consulenza e formazione continua dei Medici di Medicina generale e dei Pediatri di libera scelta, in collaborazione con le organizzazioni di categorie e le Societ\u00e0 scientifiche pertinenti e le Universit\u00e0; \n 3) alla realizzazione di ricerche sull'uso dei farmaci ed in particolare di sperimentazioni cliniche comparative tra farmaci, tese a dimostrare il valore terapeutico aggiunto, nonch\u00e9 sui farmaci orfani e salvavita, anche attraverso bandi rivolti agli IRCCS, alle Universit\u00e0 ed alle Regioni, e, anche su richiesta delle regioni e delle province autonome di Trento e di Bolzano o delle societ\u00e0 scientifiche nazionali del settore clinico di specifico interesse, sentito il Consiglio superiore di sanit\u00e0, alla sperimentazione clinica di medicinali per un impiego non compreso nell'autorizzazione all'immissione in commercio; \n 4) ad altre attivit\u00e0 di informazione sui farmaci, di farmacovigilanza, di ricerca, di formazione e di aggiornamento del personale. \n 20. Al fine di garantire una migliore informazione al paziente, a partire dal 1\u00b0 gennaio 2005, le confezioni dei medicinali devono contenere un foglietto illustrativo ben leggibile e comprensibile, con forma e contenuto autorizzati dall'Agenzia. \n 21. Fermo restando, quanto disposto dagli articoli 1, 2, 3, 4,5, 6, 9, 11, 12, 14, 15 del decreto legislativo 30 dicembre 1992, n. 541, le Regioni provvedono, con provvedimento anche amministrativo, a disciplinare: \n a) pubblicit\u00e0 presso i medici, gli operatori sanitari e i farmacisti; \n b) consegna di campioni gratuiti; \n c) concessione di prodotti promozionali di valore trascurabile; \n d) definizione delle modalit\u00e0 con cui gli operatori del Servizio Sanitario Nazionale comunicano alle Regioni la partecipazione a iniziative promosse o finanziate da aziende farmaceutiche e da aziende fornitrici di dispositivi medici per il Servizio Sanitario Nazionale. \n 22. Il secondo periodo del comma 5 dell'articolo 12 del decreto legislativo 30 dicembre 1992, n. 541, \u00e8 soppresso.\n \u00c8 consentita ai medici di medicina generale ed ai pediatri di libera scelta la partecipazione a convegni e congressi con accreditamento ECM di tipo educazionale su temi pertinenti, previa segnalazione alla struttura sanitaria di competenza. Presso tale struttura \u00e8 depositato un registro con i dati relativi alle partecipazioni alle manifestazioni in questione e tali dati devono essere accessibili alle Regioni e all'Agenzia dei Farmaci di cui al comma 2. \n 23. Nel comma 6 dell'articolo 12 del citato decreto legislativo n. 541 del 1992, le parole: \" non comunica la propria motivata opposizione\" sono sostituite dalle seguenti \"comunica il proprio parere favorevole, sentita la Regione dove ha sede l'evento\". Nel medesimo comma sono altres\u00ec soppresse le parole: \"o, nell'ipotesi disciplinata dal comma 2, non oltre 5 giorni prima dalla data della riunione\". \n 24. Nel comma 3 dell'articolo 6, lettera b), del citato decreto legislativo n. 541 del 1992, le parole da: \"otto membri a\" fino a: \"di sanit\u00e0\" sono sostituite dalle seguenti: \" un membro appartenente al Ministero della salute, un membro appartenente all'istituto Superiore di Sanit\u00e0, due membri designati dalla Conferenza permanente per i rapporti tra lo Stato, le Regioni e le Province autonome \". \n 25. La procedura di attribuzione dei crediti ECM deve prevedere la dichiarazione dell'eventuale conflitto di interessi da parte dei relatori e degli organizzatori degli eventi formativi. \n 26. Il rapporto di dipendenza o di convenzione con le strutture pubbliche del Servizio sanitario nazionale e con le strutture private accreditate \u00e8 incompatibile con attivit\u00e0 professionali presso le organizzazioni private di cui all'articolo 20, comma 3, del decreto legislativo 24 giugno 2003, n. 211. \n 27. All'articolo 11, comma 1, del decreto legislativo 24 giugno 2003, n. 211, sono apportate le seguenti modifiche: \n a) nel primo capoverso le parole: \"all'autorit\u00e0 competente\" sono sostituite dalle seguenti: \"all'Agenzia italiana del farmaco, alla Regione sede della sperimentazione\"; \n b) la lettera e) \u00e8 sostituita dalla seguente: \"e) la dichiarazione di inizio, di eventuale interruzione e di cessazione della sperimentazione, con i dati relativi ai risultati conseguiti e le motivazioni dell'eventuale interruzione\". \n 28. Con accordo sancito in sede di Conferenza permanente per i rapporti tra lo Stato, le Regioni e le Province autonome, sono definiti gli ambiti nazionale e regionali dell'accordo collettivo per la disciplina dei rapporti con le farmacie, in coerenza con quanto previsto dal presente articolo. \n 29. Salvo diversa disciplina regionale, a partire dalla data di entrata in vigore della legge di conversione del presente decreto, il conferimento delle sedi farmaceutiche vacanti o di nuova istituzione ha luogo mediante l'utilizzazione di una graduatoria regionale dei farmacisti risultati idonei, risultante da un concorso unico regionale, per titoli ed esami, bandito ed espletato dalla Regione ogni quattro anni. \n 30. A decorrere dalla data di insediamento degli organi dell'Agenzia, di cui al comma 4, sono abrogate le disposizioni di cui all'articolo 3, comma 9-ter, del decreto-legge 15 aprile 2002, n. 63, convertito, con modificazioni, dalla legge 15 giugno 2002, n. 112. A decorrere dalla medesima data sono abrogate le norme previste dall'articolo 9, commi 2 e 3, del decreto-legge 8 luglio 2002, n. 138, convertito, con modificazioni, dalla legge 8 agosto 2002, n. 178. \n 31. Dalla data di entrata in vigore del presente decreto, all'articolo 7 comma 1 del decreto-legge 18 settembre 2001, n. 347, convertito, con modificazioni, della legge 16 novembre 2001, n. 405, sono soppresse le parole: \"tale disposizione non si applica ai medicinali coperti da brevetto sul principio attivo\". \n 32. Dal 1\u00b0 gennaio 2005, lo sconto dovuto dai farmacisti al SSN in base all'articolo 1, comma 40, della legge 23 dicembre 1996, n. 662, come modificato dall'articolo 52, comma 6, della legge 27 dicembre 2002, n. 289, si applica a tutti i farmaci erogati in regime di SSN, fatta eccezione per l'ossigeno terapeutico e per i farmaci, siano essi specialit\u00e0 o generici, che abbiano un prezzo corrispondente a quello di rimborso cos\u00ec come definito dall'articolo 7, comma 1, del decreto-legge 18 settembre 2001, n. 347, convertito, con modificazioni, dalla legge 16 novembre 2001, n. 405. \n 33. Dal 1\u00b0 gennaio 2004 i prezzi dei prodotti rimborsati dal Servizio Sanitario Nazionale sono determinati mediante contrattazione tra Agenzia e Produttori secondo le modalit\u00e0 e i criteri indicati nella Delibera Cipe 1\u00b0 febbraio 2001, n. 3, pubblicata nella Gazzetta Ufficiale n. 73 del 28 marzo 2001. \n 33-bis. Alla scadenza del brevetto sul principio attivo di un medicinale biotecnologico e in assenza dell'avvio di una concomitante procedura di contrattazione del prezzo relativa ad un medicinale biosimilare o terapeuticamente assimilabile, l'Agenzia avvia una nuova procedura di contrattazione del prezzo, ai sensi del comma 33, con il titolare dell'autorizzazione in commercio del medesimo medicinale biotecnologico al fine di ridurre il prezzo di rimborso da parte del Servizio sanitario nazionale. \n 33-ter. Al fine di ridurre il prezzo di rimborso da parte del Servizio sanitario nazionale dei medicinali soggetti a rimborsabilit\u00e0 condizionata nell'ambito dei registri di monitoraggio presso l'Agenzia, i cui benefici rilevati, decorsi due anni dal rilascio dell'autorizzazione all'immissione in commercio, siano risultati inferiori rispetto a quelli individuati nell'ambito dell'accordo negoziale, l'Agenzia medesima avvia una nuova procedura di contrattazione con il titolare dell'autorizzazione in commercio ai sensi del comma 33. \n 34. Fino all'insediamento degli Organi dell'Agenzia, le funzioni e i compiti ad essa affidati, sono assicurati dal Ministero della salute e i relativi provvedimenti sono assunti con decreto del Ministro della salute. \n 35. Fino alla data di entrata in vigore del decreto di cui al comma 13, la Commissione unica del farmaco continua ad operare nella sua attuale composizione e con le sue attuali funzioni.\u00bb. \n - Il decreto del Ministro della salute 20 settembre 2004, n. 245, pubblicato nella Gazzetta Ufficiale 28 settembre 2004, n. 228, reca: \u00abRegolamento recante norme sull'organizzazione ed il funzionamento dell'Agenzia Italiana del Farmaco, a norma dell'articolo 48, comma 13, del D.L. 30 settembre 2003, n. 269, convertito nella L. 24 novembre 2003, n. 326\u00bb. \n - Il decreto del Ministro della salute 29 marzo 2012, n. 53, pubblicato nella Gazzetta Ufficiale 8 maggio 2012, n. 106, reca: \u00abModifica al regolamento e funzionamento dell'Agenzia italiana del farmaco, in attuazione dell'articolo 17, comma 10, del decreto-legge 6 luglio 2011, n. 98, convertito, con modificazioni, dalla legge 15 luglio 2011, n. 111\u00bb. \n - Si riporta il testo dell'articolo 13, comma 1-bis, del decreto-legge 30 aprile 2019, n. 35, convertito, con modificazioni, dalla legge 25 giugno 2019, n. 60, recante: \u00abMisure emergenziali per il servizio sanitario della Regione Calabria e altre misure urgenti in materia sanitaria\u00bb, pubblicato nella Gazzetta Ufficiale 2 maggio 2019, n. 101: \n \u00abArt. 13 (Disposizioni in materia di carenza di medicinali e di riparto del Fondo sanitario nazionale). - 1. (Omissis). \n 1-bis. Al fine di garantire il necessario monitoraggio sul territorio nazionale volto a prevenire stati di carenza di medicinali, a tutela della salute pubblica, sono istituite, a supporto dell'Agenzia italiana del farmaco, le figure dirigenziali di livello generale del direttore amministrativo e del direttore tecnico-scientifico. Al fine di assicurare l'invarianza finanziaria, i maggiori oneri derivanti dall'incremento di due posti di funzione dirigenziale di livello generale previsto dal primo periodo sono compensati dalla soppressione di un numero di posti di funzione dirigenziale di livello non generale equivalente sul piano finanziario. Entro sessanta giorni dalla data di entrata in vigore della legge di conversione del presente decreto, con decreto da adottare ai sensi dell'articolo 48, comma 13, del decreto-legge 30 settembre 2003, n. 269, convertito, con modificazioni, dalla legge 24 novembre 2003, n. 326, sono adeguati la dotazione organica, l'organizzazione e il funzionamento dell'Agenzia, sulla base delle disposizioni di cui al presente comma. \n (Omissis).\u00bb. \n - Si riporta il testo dell'articolo 38 del decreto-legge 6 novembre 2021, n. 152, convertito, con modificazioni, dalla legge 29 dicembre 2021, n. 233, recante: \u00abDisposizioni urgenti per l'attuazione del Piano nazionale di ripresa e resilienza (PNRR) e per la prevenzione delle infiltrazioni mafiose\u00bb, pubblicato nella Gazzetta Ufficiale 6 novembre 2021, n. 265: \n \u00abArt. 38 (Proroga della Commissione consultiva tecnico-scientifica e del Comitato prezzi e rimborso operanti presso l'Agenzia italiana del farmaco). - 1. Nelle more della riorganizzazione dell'Agenzia italiana del farmaco (AIFA), finalizzata anche a promuovere gli investimenti in ricerca e sviluppo di carattere pubblico sui farmaci in attuazione della missione n. 6 del PNRR, e comunque fino al 1\u00b0 dicembre 2023, restano in carica i componenti della Commissione consultiva tecnico-scientifica (CTS) e del Comitato prezzi e rimborso (CPR), di cui all'articolo 19 del decreto del Ministro della salute 20 settembre 2004, n. 245, nominati con decreto del Ministro della salute del 20 settembre 2018.\u00bb. \n - Si riporta il testo dell'articolo 3, commi 1-bis e 1-ter, del decreto-legge 8 novembre 2022, n. 169, convertito, con modificazioni, dalla legge 16 dicembre 2022, n. 196, recante: \u00abDisposizioni urgenti di proroga della partecipazione di personale militare al potenziamento di iniziative della NATO, delle misure per il servizio sanitario della regione Calabria, nonch\u00e9 di Commissioni presso l'AIFA e ulteriori misure urgenti per il comparto militare e delle Forze di polizia\u00bb, pubblicato nella Gazzetta Ufficiale 8 novembre 2022, n. 261: \n \u00abArt. 3 (Proroga della Commissione consultiva tecnico-scientifica e del Comitato prezzi e rimborso operanti presso l'Agenzia italiana del farmaco, loro successiva soppressione e istituzione della Commissione scientifica ed economica del farmaco). - 1. (Omissis). \n 1-bis. Dalla scadenza del termine di cui al comma 1, la Commissione consultiva tecnico-scientifica (CTS) e il Comitato prezzi e rimborso (CPR) sono soppressi e le relative funzioni sono attribuite ad una commissione unica denominata Commissione scientifica ed economica del farmaco (CSE). La Commissione \u00e8 costituita da dieci componenti, nominati nel rispetto dei criteri e con le modalit\u00e0 individuati con decreto da adottare ai sensi dell'articolo 48, comma 13, del decreto-legge 30 settembre 2003, n. 269, convertito, con modificazioni, dalla legge 24 novembre 2003, n. 326, entro sessanta giorni dalla data di entrata in vigore della legge di conversione del presente decreto.\n Con lo stesso decreto sono disciplinate le modalit\u00e0 di nomina e le funzioni del presidente dell'Agenzia italiana del farmaco (AIFA), quale organo e rappresentante legale dell'Agenzia, nonch\u00e9 del direttore amministrativo e del direttore tecnico-scientifico istituiti dall'articolo 13, comma 1-bis, del decreto-legge 30 aprile 2019, n. 35, convertito, con modificazioni, dalla legge 25 giugno 2019, n. 60. \n 1-ter. A decorrere dalla data di efficacia del provvedimento di nomina del primo presidente dell'AIFA, all'articolo 48, comma 4, del decreto-legge 30 settembre 2003, n. 269, convertito, con modificazioni, dalla legge 24 novembre 2003, n. 326, sono apportate le seguenti modificazioni: \n a) la lettera a) \u00e8 abrogata; \n b) la lettera b) \u00e8 sostituita dalla seguente: \n \u00abb) il consiglio di amministrazione costituito dal presidente e da quattro componenti, di cui uno designato dal Ministro della salute, uno dal Ministro dell'economia e delle finanze e due dalla Conferenza permanente per i rapporti tra lo Stato, le regioni e le province autonome di Trento e di Bolzano\u00bb.\u00bb. \n - Il decreto legislativo 30 marzo 2001, n. 165, pubblicato nella Gazzetta Ufficiale 9 maggio 2001, n. 106, S.O., reca: \u00abNorme generali sull'ordinamento del lavoro alle dipendenze delle amministrazioni pubbliche\u00bb. \n - Il decreto legislativo 8 aprile 2013, n. 39, pubblicato nella Gazzetta Ufficiale 19 aprile 2013, n. 92, reca: \u00abDisposizioni in materia di inconferibilit\u00e0 e incompatibilit\u00e0 di incarichi presso le pubbliche amministrazioni e presso gli enti privati in controllo pubblico, a norma dell'articolo 1, commi 49 e 50, della legge 6 novembre 2012, n. 190\u00bb. \n - Il decreto del Presidente del Consiglio dei ministri 23 agosto 2022, n. 143, pubblicato nella Gazzetta ufficiale 22 settembre 2022, n. 222, reca: \u00abRegolamento in attuazione dell'articolo 1, comma 596, della legge 27 dicembre 2019, n. 160 in materia di compensi, gettoni di presenza e ogni altro emolumento spettante ai componenti gli organi di amministrazione e di controllo, ordinari e straordinari, degli enti pubblici\u00bb. \n\n Note all'art. 1: \n - Si riporta il testo dell'art. 1 del citato decreto del Ministro della salute 20 settembre 2004, n. 245, come modificato dal presente decreto: \n \u00abArt. 1 (Disciplina regolamentare). - 1.\n L'organizzazione ed il funzionamento dell'Agenzia Italiana del Farmaco, di seguito denominata \"Agenzia\", \u00e8 disciplinata dal presente regolamento, nel rispetto delle norme contenute nell'articolo 48 del decreto-legge 30 settembre 2003, n. 269, convertito nella legge 24 novembre 2003, n. 326 di seguito denominato \"legge di riferimento\" nonch\u00e9 dall'articolo 3 del decreto-legge 8 novembre 2022, n. 169, convertito, dalla legge 16 dicembre 2022, n. 196, al fine di assicurare il pi\u00f9 efficiente utilizzo delle risorse umane, finanziarie e patrimoniali disponibili.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-15&atto.codiceRedazionale=24G00012&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:50:55.740964"}
{"text": "\n\n\nArt. 2\n Modifiche all'articolo 4 del regolamento\n\n\n\n\n1. All'articolo 4, comma 2, sono apportate le seguenti modificazioni: \n\na) alla lettera a), le parole \u00abcon proprio decreto\u00bb sono sostituite dalle seguenti: \u00ab, con proprio decreto,\u00bb, dopo la parola \u00ablettere\u00bb sono soppresse le seguenti: \u00aba)\u00bb e dopo le parole \u00abdella legge di riferimento\u00bb sono inserite le seguenti: \u00abnonch\u00e9 del decreto-legge n. 169 del 2022\u00bb; \n\nb) dopo la lettera a), \u00e8 inserita la seguente: \u00aba-bis) conferisce, con proprio decreto, sentito il Ministro dell'economia e delle finanze, gli incarichi di Direttore amministrativo e di Direttore tecnico-scientifico e ne stabilisce i relativi compensi, secondo quanto previsto dagli articoli 10 e 10-bis del presente regolamento\u00bb; \n\nc) alla lettera b), le parole \u00abConferenza permanente per i rapporti tra lo Stato e le Regioni e le Province Autonome di seguito denominata Conferenza Stato-Regioni\u00bb sono sostituite dalle seguenti: \u00abConferenza permanente per i rapporti tra lo Stato, le regioni e le province autonome di Trento e Bolzano\u00bb; \n\nd) alla lettera c), le parole \u00abConferenza Stato-Regioni\u00bb sono sostituite dalle seguenti: \u00abConferenza permanente per i rapporti tra lo Stato, le regioni e le province autonome di Trento e Bolzano,\u00bb; \n\ne) alla lettera d), dopo la parola: \u00abacquisisce\u00bb sono inserite le seguenti: \u00abdal Presidente\u00bb; le parole: \u00abdal Direttore generale\u00bb sono sostituite dalle seguenti: \u00abdal Direttore amministrativo, in raccordo con il Direttore tecnico-scientifico,\u00bb. \n\n\n\n\n\n\n2. All'articolo 4, comma 3, sono apportate le seguenti modificazioni: \n\na) le parole \u00abe i correlati risultati\u00bb sono soppresse; \n\nb) alla lettera a), la parola \u00abfavorendo\u00bb \u00e8 sostituita dalla seguente: \u00abfavorire\u00bb. \n\n\n\n\n Note all'art. 2: \n - Si riporta il testo dell'art. 4 del citato decreto del Ministro della salute 20 settembre 2004, n. 245, come modificato dal presente decreto: \n \u00abArt. 4 (Indirizzo). - 1. L'Agenzia \u00e8 sottoposta alle attivit\u00e0 di indirizzo del Ministro della salute. \n 2. Il Ministro della salute, in particolare: \n a) nomina, con proprio decreto, gli organi dell'Agenzia secondo quanto previsto dal comma 4, lettere b), c) dell'art. 48 della legge di riferimento nonch\u00e9 del decreto-legge n. 169 del 2022 e ne stabilisce, di concerto con il Ministro dell'economia e delle finanze, i relativi compensi; \n a-bis) conferisce, con proprio decreto, sentito il Ministro dell'economia e delle finanze, gli incarichi di Direttore amministrativo e di Direttore tecnico-scientifico e ne stabilisce i relativi compensi, secondo quanto previsto dagli articoli 10 e 10-bis del presente regolamento; \n b) definisce gli indirizzi e le priorit\u00e0 dell'Agenzia, mediante apposite direttive generali contenenti l'indicazione degli obiettivi da raggiungere e le eventuali attivit\u00e0 specifiche da intraprendere, trasmettendoli alla Conferenza permanente per i rapporti tra lo Stato, le regioni e le province autonome di Trento e Bolzano; \n c) acquisisce il programma annuale di attivit\u00e0 e di interventi dell'Agenzia e lo trasmette con le proprie considerazioni alla Conferenza permanente per i rapporti tra lo Stato, le regioni e le province autonome di Trento e Bolzano, ai sensi dell'art. 48, comma 5, lettera h) della legge di riferimento; \n d) acquisisce dal Presidente, dopo l'approvazione del Consiglio di amministrazione, i periodici rapporti informativi predisposti dal Direttore amministrativo, in raccordo con il Direttore tecnico-scientifico, ai sensi del comma 5, lettera i) dell'art. 48 della legge di riferimento e li trasmette alle competenti Commissioni parlamentari. \n 3. Ai sensi dell'art. 8, comma 4, lettera e) del decreto legislativo 30 luglio 1999, n. 300 e dell'art. 48 della legge di riferimento, il Ministro della salute stipula con l'Agenzia la convenzione di durata triennale, che pu\u00f2 essere aggiornata annualmente, ove, in particolare, sono definiti gli obiettivi per le tematiche di seguito indicate: \n a) garanzie del mantenimento dell'unitariet\u00e0 del sistema farmaceutico per assicurare l'accesso ai farmaci innovativi, ai farmaci per le malattie rare e favorire la ricerca; \n b) interventi per assicurare l'impiego sicuro ed appropriato dei farmaci; \n c) rafforzamento dei rapporti con le Agenzie degli altri Paesi e con l'EMEA; \n d) realizzazione di programmi di farmacovigilanza attiva, di attivit\u00e0 di informazione indipendente e di ricerche comparative sui farmaci atti a dimostrare il valore terapeutico aggiuntivo.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-15&atto.codiceRedazionale=24G00012&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:50:59.847716"}
{"text": "\n\n\nArt. 3\n Modifiche all'articolo 5 del regolamento\n\n\n1. All'articolo 5, comma 1, le parole \u00abDirettore generale\u00bb sono sostituite dalla seguente: \u00abPresidente\u00bb. \n\n\n\n Note all'art. 3: \n - Si riporta il testo dell'art. 5 del citato decreto del Ministro della salute 20 settembre 2004, n. 245, come modificato dal presente decreto: \n \u00abArt. 5 (Organi). - 1. Gli organi dell'Agenzia sono il Consiglio di amministrazione, il Presidente ed il Collegio dei revisori dei conti.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-15&atto.codiceRedazionale=24G00012&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:51:03.941805"}
{"text": "\n\n\nArt. 4\n Modifiche all'articolo 6 del regolamento\n\n\n\n\n1. All'articolo 6 sono apportate le seguenti modificazioni: \n\na) il comma 1 \u00e8 sostituito dal seguente: \u00ab1. Il Consiglio di amministrazione, in conformit\u00e0 alle disposizioni di cui all'articolo 48, comma 4, della legge di riferimento, all'articolo 3 del decreto-legge n. 169 del 2022 e all'articolo 4, comma 9-undecies, del decreto-legge 29 dicembre 2022, n. 198, convertito, con modificazioni, dalla legge 24 febbraio 2023, n. 14, \u00e8 costituito dal Presidente e da quattro componenti di cui uno designato dal Ministro della salute, uno dal Ministro dell'economia e delle finanze e due dalla Conferenza permanente per i rapporti tra lo Stato, le regioni e le province autonome di Trento e Bolzano, tutti scelti tra persone di comprovata esperienza in materia sanitaria,\u00bb; \n\nb) al comma 2, le parole \u00absu proposta del Direttore generale dell'Agenzia\u00bb sono sostituite dalle seguenti: \u00absu proposta del Direttore tecnico-scientifico\u00bb; \n\nc) al comma 2-bis, la parola \u00abattribuitele\u00bb \u00e8 sostituita dalla seguente: \u00abattribuite\u00bb, le parole \u00absu proposta del direttore generale\u00bb sono sostituite dalle seguenti: \u00absu proposta del Direttore amministrativo, sentito il Direttore tecnico-scientifico\u00bb e la parola \u00abAgenzia\u00bb \u00e8 sostituita dalle seguenti: \u00abAgenzia,\u00bb \n\nd) al comma 3, le parole \u00absu istruttoria del Direttore generale\u00bb sono sostituite dalle seguenti: \u00absu proposta del Direttore competente ai sensi degli articoli 10 e 10-bis\u00bb; \n\ne) al comma 3, lettera a), la parola \u00abdelibera\u00bb \u00e8 sostituita dalla seguente: \u00abapprova\u00bb; \n\nf) al comma 3, lettera b), la parola \u00abdelibera\u00bb \u00e8 sostituita dalla seguente: \u00abadotta\u00bb; \n\ng) al comma 3, lettera d), le parole \u00abpredisposti dal Direttore generale\u00bb sono soppresse e dopo le parole \u00abcomma 5\u00bb sono inserite le seguenti: \u00ablettera i),\u00bb; \n\nh) al comma 3, la lettera h) \u00e8 soppressa; \n\ni) al comma 3, lettera i), le parole \u00abla lista\u00bb sono sostituite dalle seguenti: \u00abl'elenco\u00bb e, alla fine del primo periodo, sono aggiunte le seguenti: \u00ab, da aggiornare periodicamente e comunque ogni due anni\u00bb; \n\nl) al comma 4, la lettera c) \u00e8 sostituita dalla seguente: \u00abil compenso dei membri della Commissione di cui all'articolo 19 del presente regolamento, nel rispetto delle disposizioni di cui al decreto del Presidente del Consiglio dei Ministri 23 agosto 2022, n. 143.\u00bb; \n\nm) al comma 5, la parola \u00absar\u00e0\u00bb \u00e8 sostituita dalla seguente: \u00ab\u00e8\u00bb e, in fine, sono aggiunte le seguenti: \u00ab, tenuto conto di quanto stabilito dalle disposizioni di cui al decreto del Presidente del Consiglio dei Ministri 23 agosto 2022, n. 143.\u00bb. \n\n\n\n\n Note all'art. 4: \n - Si riporta il testo dell'art. 6 del citato decreto del Ministro della salute 20 settembre 2004, n. 245, come modificato dal presente decreto: \n \u00abArt. 6 (Consiglio di amministrazione). - 1. Il Consiglio di amministrazione, in conformit\u00e0 alle disposizioni di cui all'art. 48, comma 4, della legge di riferimento, all'art. 3 del decreto-legge n. 169 del 2022 e all'art. 4, comma 9-undecies, del decreto-legge 29 dicembre 2022, n. 198, convertito, con modificazioni, dalla legge 24 febbraio 2023, n. 14, \u00e8 costituito dal Presidente e da quattro componenti, di cui uno designato dal Ministro della salute, uno dal Ministro dell'economia e delle finanze e due dalla Conferenza permanente per i rapporti tra lo Stato, le regioni e le province autonome di Trento e Bolzano, tutti scelti tra persone di comprovata esperienza in materia sanitaria. \n 2. Il Consiglio di amministrazione adotta, su proposta del Direttore tecnico-scientifico, le delibere relative alle materie di cui all'art. 48, comma 5, lettere c), d), e) ed f) della legge di riferimento \n 2-bis. Al fine di garantire la massima funzionalit\u00e0 dell'Agenzia in relazione alla rilevanza e complessit\u00e0 delle competenze alla medesima attribuite, il Consiglio di amministrazione, su proposta del Direttore amministrativo, sentito il Direttore tecnico-scientifico, pu\u00f2 modificare l'assetto organizzativo dell'Agenzia, nel rispetto delle modalit\u00e0 procedimentali richiamate dal successivo art. 22, comma 3. \n 3. Il Consiglio di amministrazione, inoltre, su proposta del Direttore competente ai sensi degli articoli 10 e 10-bis: \n a) approva il bilancio preventivo e consuntivo e il programma triennale ed annuale di attivit\u00e0 dell'Agenzia e li trasmette al Ministro della salute; \n b) adotta i regolamenti interni dell'Agenzia; \n c) delibera la dotazione organica complessiva e il numero degli uffici dirigenziali di livello non generale; \n d) approva i periodici rapporti informativi ai sensi dell'art. 48, comma 5, lettera i), della legge di riferimento; \n e) verifica che i contratti e le convenzioni siano stipulati secondo gli indirizzi strategici impartiti dal Consiglio medesimo; \n f) provvede alla ripartizione del Fondo di cui all'art. 48, comma 19, della legge di riferimento, adottando le opportune direttive per il suo utilizzo; \n g) istituisce il Centro di informazione indipendente sul farmaco di cui al citato art. 48, comma 19, della legge di riferimento; \n h) (soppressa); \n i) approva l'elenco degli esperti dell'Agenzia con comprovata competenza tecnico-scientifica e sanitaria con i relativi compensi, nel limite massimo di venti unit\u00e0, da aggiornare periodicamente e comunque ogni due anni. Per assicurare le attivit\u00e0 di consulenza per l'Agenzia, per le funzioni istruttorie nell'ambito delle sottocommissioni, dei gruppi di lavoro e degli altri organismi, anche a livello europeo, pu\u00f2 avvalersi, nei limiti delle risorse disponibili, di consulenti, ai quali \u00e8 corrisposta una indennit\u00e0 di presenza; \n j) propone al Ministro della salute la variazione delle tariffe per l'autorizzazione all'immissione in commercio dei medicinali. \n 4. Il Consiglio di amministrazione delibera inoltre su: \n a) la verifica della corrispondenza delle attivit\u00e0 dell'Agenzia rispetto agli indirizzi, agli obiettivi, alle priorit\u00e0 ed alle direttive del Ministro della salute e rispetto agli obblighi assunti con la convenzione di cui all'art. 4, comma 3, del presente regolamento; \n b) la nomina dei componenti dell'Osservatorio per il monitoraggio delle politiche regionali e per il supporto alle singole regioni di cui all'art. 18 del presente regolamento; \n c) il compenso dei membri della Commissione di cui all'art. 19 del presente regolamento, nel rispetto delle disposizioni di cui al decreto del Presidente del Consiglio dei Ministri 23 agosto 2022, n. 143. \n 5. Con provvedimento del Ministro della salute, di concerto con il Ministro dell'economia e delle finanze, \u00e8 stabilito il compenso da corrispondere al presidente e ai componenti del Consiglio di amministrazione, tenuto conto di quanto stabilito dalle disposizioni di cui al decreto del Presidente del Consiglio dei Ministri 23 agosto 2022, n. 143.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-15&atto.codiceRedazionale=24G00012&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:51:08.038430"}
{"text": "\n\n\nArt. 5\n Sostituzione dell'articolo 7 del regolamento\n\n\n1. L'articolo 7 \u00e8 sostituito dal seguente: \n \u00ab7 (Presidente del Consiglio di amministrazione). - 1. Il Presidente ha la rappresentanza legale dell'Agenzia, ai sensi dell'articolo 3, comma 1-bis del decreto-legge n. 169 del 2022, e cura l'espletamento dei compiti e l'esercizio delle funzioni di cui all'articolo 48, comma 3, della legge di riferimento. In particolare: \n a) convoca e presiede il Consiglio di amministrazione, stabilendone l'ordine del giorno a seguito delle proposte dei Direttori di cui agli articoli 10 e 10-bis; \n b) sovrintende, anche tenuto conto degli indirizzi del Ministro della salute di cui all'articolo 4, comma 2, lettera b), al complesso delle attivit\u00e0 dell'Agenzia, alle Aree e agli Uffici; \n c) cura, sulla base degli indirizzi del Consiglio di amministrazione, i rapporti con gli Istituti di ricerca pubblici e privati, le societ\u00e0 scientifiche, le associazioni industriali e le associazioni dei consumatori e dei pazienti e con le organizzazioni e organismi internazionali, ivi comprese le agenzie degli altri Paesi, e con l'EMA; \n d) stipula la convenzione di cui all'articolo 4, comma 3; \n e) sottopone al Consiglio di amministrazione il bilancio preventivo e consuntivo, predisposto dal Direttore amministrativo; \n f) in caso di urgenza qualificata, tale da non consentire l'immediata convocazione del Consiglio di amministrazione, adotta provvedimenti di competenza di quest'ultimo, da sottoporre a ratifica nella prima riunione successiva; \n g) trasmette al Ministro della salute, dopo l'approvazione del Consiglio di amministrazione, i periodici rapporti informativi di cui all'articolo 4, comma 2, lettera d); \n h) esercita ogni altra funzione attribuitagli dalla legge e dal presente regolamento. \n 2. Ai fini dell'attuazione delle disposizioni di cui al presente articolo, il Presidente sottopone, su proposta dei responsabili delle direzioni di cui agli articoli 10 e 10-bis, al Consiglio di amministrazione, le deliberazioni relative ai programmi annuali e triennali dell'attivit\u00e0 dell'Agenzia. \n 3. Il Presidente \u00e8 nominato con decreto del Ministro della salute, d'intesa con la Conferenza permanente per i rapporti tra lo Stato, le regioni e le province autonome di Trento e di Bolzano, sentito il Ministro dell'economia e delle finanze.\u00bb. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-15&atto.codiceRedazionale=24G00012&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:51:12.134217"}
{"text": "\n\n\nArt. 6\n Inserimento dell'articolo 7-bis del regolamento\n\n\n1. Dopo l'articolo 7 \u00e8 inserito il seguente: \n \u00ab7- bis (Disposizioni in caso di assenza, revoca, decadenza e incompatibilit\u00e0 del Presidente). - 1. In caso di assenza o di legittimo impedimento del Presidente, le sue funzioni sono temporaneamente svolte dal consigliere di amministrazione designato dal Ministro della salute. \n 2. Non pu\u00f2 essere nominato Presidente e, se nominato, decade dal suo ufficio, l'interdetto, l'inabilitato, l'imprenditore in liquidazione giudiziale o chi \u00e8 stato condannato ad una pena che comporta l'interdizione, anche temporanea, da pubblici uffici o l'incapacit\u00e0 di esercitare uffici direttivi. \n 3. L'incarico di Presidente \u00e8 esclusivo e comporta il divieto di svolgere altre attivit\u00e0 professionali pubbliche e private, anche occasionali. \n 4. Con la stessa procedura prevista per la nomina, il Presidente pu\u00f2 essere revocato dall'incarico per comprovate e gravi irregolarit\u00e0 nell'esercizio dell'attivit\u00e0 svolta ovvero per il mancato raggiungimento degli obiettivi a lui affidati ai sensi dell'articolo 4, comma 2, lettera b).\u00bb. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-15&atto.codiceRedazionale=24G00012&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:51:16.223409"}
{"text": "\n\n\nArt. 7\n Modifiche all'articolo 8 del regolamento\n\n\n\n\n1. All'articolo 8 sono apportate le seguenti modificazioni: \n\na) al comma 1, la parola \u00abmese\u00bb \u00e8 sostituita dalle seguenti: \u00abmese,\u00bb e le parole \u00abo anche su richiesta di\u00bb sono sostituite dalle seguenti: \u00abo ne facciano richiesta\u00bb; \n\nb) al comma 2, le parole \u00abla data, il luogo della seduta, l'ora della stessa\u00bb sono sostituite dalle seguenti: \u00abla data, l'ora e il luogo della seduta\u00bb e le parole \u00abraccomandata o a mezzo telefax o posta elettronica\u00bb sono sostituite dalle seguenti: \u00abposta elettronica certificata (PEC)\u00bb; \n\nc) al comma 3, le parole \u00ab, comunque, si intende\u00bb sono sostituite dalle seguenti: \u00absi intende comunque\u00bb; \n\nd) al comma 4, le parole \u00abpi\u00f9 anziano\u00bb sono sostituite dalle seguenti: \u00abdesignato dal Ministro della salute\u00bb; \n\ne) dopo il comma 4, \u00e8 inserito il seguente: \u00ab4-bis. Alle sedute del Consiglio di amministrazione partecipano, senza diritto di voto, il Direttore amministrativo ed il Direttore tecnico-scientifico, che, per i profili di rispettiva competenza, informano i consiglieri sulle attivit\u00e0 compiute e le iniziative adottate. In caso di assenza o di impedimento temporaneo, i Direttori sono sostituiti da dirigenti dai medesimi all'uopo designati.\u00bb. \n\n\n\n\n Note all'art. 7: \n - Si riporta il testo dell'art. 8 del citato decreto del Ministro della salute 20 settembre 2004, n. 245, come modificato dal presente decreto: \n \u00abArt. 8 (Funzionamento del Consiglio di amministrazione). - 1. Il Consiglio di amministrazione si riunisce almeno una volta al mese, e comunque ogniqualvolta lo stesso Presidente lo ritenga necessario o ne facciano richiesta almeno due componenti. \n 2. L'avviso di convocazione, contenente la data, l'ora e il luogo della seduta e l'ordine del giorno, deve essere inviato, tramite posta elettronica certificata (PEC), almeno cinque giorni prima della data fissata per la seduta. \n 3. Il Consiglio di amministrazione si intende regolarmente costituito quando sono presenti almeno quattro componenti su cinque. In caso di mancanza o di irregolarit\u00e0 dell'avviso di convocazione, il Consiglio di amministrazione si intende comunque regolarmente costituito quando siano intervenuti tutti i suoi componenti. Tuttavia, in tale ipotesi, ciascuno dei partecipanti al Consiglio di amministrazione pu\u00f2 opporsi alla discussione degli argomenti sui quali non si ritenga sufficientemente informato. \n 4. Le sedute del Consiglio di amministrazione sono presiedute dal Presidente o, in sua assenza, dal componente designato dal Ministro della salute. \n 4-bis. Alle sedute del Consiglio di amministrazione partecipano, senza diritto di voto, il Direttore amministrativo ed il Direttore tecnico-scientifico, che, per i profili di rispettiva competenza, informano i consiglieri sulle attivit\u00e0 compiute e le iniziative adottate. In caso di assenza o di impedimento temporaneo, i Direttori sono sostituiti da dirigenti dai medesimi all'uopo designati. \n 5. Le deliberazioni del Consiglio di amministrazione sono prese a maggioranza dei presenti; in caso di parit\u00e0 prevale il voto di colui che presiede il collegio. \n 6. Delle sedute del Consiglio di amministrazione \u00e8 redatto apposito verbale, a cura di un segretario individuato dal Presidente all'interno dell'Ufficio di Presidenza di cui all'articolo 17 del presente regolamento.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-15&atto.codiceRedazionale=24G00012&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:51:20.370044"}
{"text": "\n\n\nArt. 8\n Modifiche all'articolo 9 del regolamento\n\n\n\n\n1. All'articolo 9 sono apportate le seguenti modificazioni: \n\na) al comma 3, le parole \u00abPresidente o\u00bb sono soppresse, le parole \u00abil fallito\u00bb sono sostituite dalle seguenti: \u00abl'imprenditore in liquidazione giudiziale\u00bb e le parole \u00abanche temporanea\u00bb sono sostituite dalle seguenti: \u00ab, anche temporanea\u00bb; \n\nb) al comma 4, le parole \u00abcomma 2 del\u00bb sono soppresse; \n\nc) dopo il comma 4, \u00e8 inserito il seguente: \u00ab4-bis. In materia di inconferibilit\u00e0 e incompatibilit\u00e0 di incarichi, si applicano in ogni caso le disposizioni di cui al decreto legislativo 8 aprile 2013, n. 39.\u00bb. \n\n\n\n\n Note all'art. 8: \n - Si riporta il testo dell'art. 9 del citato decreto del Ministro della salute 20 settembre 2004, n. 245, come modificato dal presente decreto: \n \u00abArt. 9 (Durata, incompatibilit\u00e0 e decadenza dei componenti del Consiglio di amministrazione). - 1. Il Presidente ed i componenti del Consiglio di amministrazione durano in carica cinque anni e possono essere confermati una sola volta. \n 2. Il Presidente e i Consiglieri non possono svolgere attivit\u00e0 che possano entrare in conflitto con i compiti e gli interessi dell'Agenzia o cagionare nocumento all'immagine della stessa, ovvero comprometterne il normale funzionamento o l'imparzialit\u00e0. \n 3. Non pu\u00f2 essere nominato componente del Consiglio di amministrazione, e se nominato decade dal suo ufficio, l'interdetto, l'inabilitato, l'imprenditore in liquidazione giudiziale o chi \u00e8 stato condannato ad una pena che comporta l'interdizione, anche temporanea da pubblici uffici o l'incapacit\u00e0 di esercitare uffici direttivi. \n 4. I componenti del Consiglio di amministrazione vengono dichiarati decaduti dal Ministro della salute per il venir meno dei requisiti della nomina, nel caso in cui non partecipano per tre volte consecutivamente alle riunioni senza giustificato motivo e nei casi di incompatibilit\u00e0 di cui al presente articolo. \n 4-bis. In materia di inconferibilit\u00e0 e incompatibilit\u00e0 di incarichi, si applicano in ogni caso le disposizioni di cui al decreto legislativo 8 aprile 2013, n. 39.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-15&atto.codiceRedazionale=24G00012&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:51:24.463482"}
{"text": "\n\n\nArt. 9\n Sostituzione dell'articolo 10 del regolamento\n\n\n1. L'articolo 10 \u00e8 sostituito dal seguente: \n \u00ab10 (Direttore amministrativo). - 1. L'incarico di Direttore amministrativo \u00e8 conferito, nel rispetto delle disposizioni vigenti, con decreto del Ministro della salute, sentiti il Ministro dell'economia e delle finanze e la Conferenza permanente per i rapporti tra lo Stato, le regioni e le province autonome di Trento e di Bolzano, a persona in possesso di diploma di laurea magistrale o specialistica, ovvero di laurea conseguita in base al previgente ordinamento, in materia giuridica od economica, o titoli equipollenti od equiparati, secondo le disposizioni vigenti in materia nonch\u00e9 di requisiti di comprovata professionalit\u00e0 ed esperienza gestionale e organizzativa. Nel contratto del Direttore amministrativo, stipulato con il Ministro della salute, sono definiti gli obiettivi connessi all'incarico. \n 2. Il Direttore amministrativo svolge e dirige le attivit\u00e0 di competenza avvalendosi delle Aree e degli Uffici, assumendone la diretta responsabilit\u00e0. In particolare: \n a) predispone e trasmette al Presidente, per la deliberazione da parte del Consiglio di amministrazione: \n 1) lo schema di bilancio preventivo e consuntivo, nonch\u00e9 i programmi triennali e annuali di attivit\u00e0 dell'Agenzia accompagnati dai rispettivi documenti di bilancio previsionale e di rendicontazione; \n 2) gli schemi di regolamenti interni necessari per assicurare il funzionamento dell'Agenzia; \n 3) la dotazione organica complessiva e la ripartizione tra le aree funzionali delle relative risorse umane, materiali ed economico-finanziarie; \n b) stipula i contratti e le convenzioni secondo gli indirizzi strategici impartiti dal Consiglio di amministrazione; \n c) fissa, sentito il Direttore tecnico-scientifico per i profili di competenza, gli obiettivi delle aree funzionali e degli uffici dirigenziali, ne stabilisce i livelli di responsabilit\u00e0 ed attua le modalit\u00e0 di incentivazione economica per il conseguimento degli obiettivi e dei risultati; \n d) attua la ripartizione tra gli uffici di direzione generale delle relative risorse umane, materiali ed economico-finanziarie; \n e) adotta gli atti ed i provvedimenti amministrativi e gli atti di gestione necessari per il conseguimento degli obiettivi dell'Agenzia ed esercita i relativi poteri di spesa, con possibilit\u00e0 di specifica delega ai dirigenti delle aree funzionali e degli uffici dirigenziali; \n f) cura gli affari legali e il contenzioso, nonch\u00e9 le attivit\u00e0 inerenti alla qualit\u00e0 delle procedure, le funzioni di segreteria degli organismi collegiali operanti presso l'Agenzia, nonch\u00e9 le attivit\u00e0 relative ai sistemi informativi dell'Agenzia. \n 2-bis. Il Direttore amministrativo, in raccordo con il Direttore tecnico-scientifico: \n a) predispone lo schema di convenzione di cui al precedente articolo 4, comma 3, del presente regolamento e la sottopone al Presidente; \n b) predispone i periodici rapporti informativi di cui all'articolo 4, comma 2, lettera d), del presente regolamento, per l'approvazione da parte del Consiglio di amministrazione ai fini della successiva trasmissione al Ministro della salute. \n 3. Il trattamento giuridico ed economico del Direttore amministrativo \u00e8 disciplinato con un contratto di lavoro di diritto privato stipulato con il Ministro della salute. Esso ha una durata di cinque anni ed \u00e8 rinnovabile.\u00bb. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-15&atto.codiceRedazionale=24G00012&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:51:28.556041"}
{"text": "\n\n\nArt. 10\n Inserimento dell'articolo 10-bis del regolamento\n\n\n1. Dopo l'articolo 10 \u00e8 inserito il seguente: \n \u00ab10-bis (Direttore tecnico-scientifico). - 1. L'incarico di Direttore tecnico-scientifico \u00e8 conferito, nel rispetto delle disposizioni vigenti, con decreto del Ministro della salute, sentiti il Ministro dell'economia e delle finanze e la Conferenza permanente per i rapporti tra lo Stato, le regioni e le province autonome di Trento e di Bolzano, a persona in possesso di diploma di laurea magistrale o specialistica, ovvero di laurea conseguita in base al previgente ordinamento, in discipline sanitarie o titoli equipollenti od equiparati, secondo le disposizioni vigenti in materia nonch\u00e9 di requisiti di comprovata professionalit\u00e0 ed esperienza sul piano tecnico-scientifico nel settore dei farmaci. Nel contratto del Direttore tecnico-scientifico, stipulato con il Ministro della salute, sono definiti gli obiettivi connessi all'incarico. \n 2. Il Direttore tecnico-scientifico svolge e dirige l'attivit\u00e0 tecnico-scientifica dell'Agenzia avvalendosi delle Aree e degli Uffici. In particolare: \n a) attua le misure idonee ad assicurare le funzioni di cui all'articolo 48, comma 5, lettere a), b), g), h), i) ed l), del decreto-legge 30 settembre 2003, n. 269, convertito dalla legge 24 novembre 2003, n. 326; \n b) formula proposte ai fini della predisposizione dell'elenco di cui all'articolo 6, comma 3, lettera i), del presente regolamento; \n c) cura il coordinamento con le attivit\u00e0 dell'EMA. \n 3. Il Direttore tecnico-scientifico cura, altres\u00ec, in raccordo con il Direttore amministrativo, le attivit\u00e0 di cui all'articolo 10, comma 2-bis, del presente regolamento. \n 4. Il trattamento giuridico ed economico del Direttore tecnico-scientifico \u00e8 disciplinato con un contratto di lavoro di diritto privato stipulato con il Ministro della salute. Esso ha una durata di cinque anni ed \u00e8 rinnovabile.\u00bb. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-15&atto.codiceRedazionale=24G00012&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:51:32.647255"}
{"text": "\n\n\nArt. 11\n Modifiche all'articolo 11 del regolamento\n\n\n\n\n1. All'articolo 11 sono apportate le seguenti modificazioni: \n\na) al comma 1, le parole \u00abil Direttore generale dell'Agenzia pu\u00f2 essere revocato\u00bb sono sostituite dalle seguenti: \u00abi Direttori di cui agli articoli 10 e 10-bis possono essere revocati\u00bb, le parole \u00aba lui\u00bb sono sostituite dalla seguente: \u00abloro\u00bb e le parole \u00abcomma 2, lettera g)\u00bb sono sostituite dalle seguenti: \u00abcomma 2-bis, lettera b),\u00bb; \n\nb) al comma 2, le parole \u00abNon pu\u00f2 essere nominato Direttore generale e se nominato decade dal suo\u00bb sono sostituite dalle seguenti: \u00abNon possono essere nominati Direttori di cui agli articoli 10 e 10-bis e, se nominati, decadono dal loro\u00bb, le parole \u00abil fallito\u00bb sono sostituite dalle seguenti: \u00abl'imprenditore in liquidazione giudiziale\u00bb e le parole \u00abanche temporanea\u00bb sono sostituite dalle seguenti \u00ab, anche temporanea\u00bb; \n\nc) al comma 3, le parole \u00abdel Direttore generale\u00bb sono sostituite dalle seguenti: \u00abdei Direttori di cui agli articoli 10 e 10-bis; \n d) dopo il comma 3, \u00e8 aggiunto il seguente: \u00ab3-bis. In materia di inconferibilit\u00e0 e incompatibilit\u00e0 di incarichi, si applicano in ogni caso le disposizioni di cui al decreto legislativo 8 aprile 2013, n. 39.\u00bb. \n\n\n\n\n2. La rubrica dell'articolo 11 \u00e8 sostituita dalla seguente: \u00abRevoca, decadenza e incompatibilit\u00e0 del Direttore amministrativo e del Direttore tecnico-scientifico.\u00bb. \n\n\n\n Note all'art. 11: \n - Si riporta il testo dell'art. 11 del citato decreto del Ministro della salute 20 settembre 2004, n. 245, come modificato dal presente decreto: \n \u00abArt. 11 (Revoca, decadenza e incompatibilit\u00e0 del Direttore amministrativo e del Direttore tecnico-scientifico). - 1. Con la stessa procedura prevista per la nomina i Direttori di cui agli articoli 10 e 10-bis possono essere revocati dall'incarico dal Ministro della salute per comprovate irregolarit\u00e0 nell'esercizio dell'attivit\u00e0 svolta, per i risultati negativi della gestione o per il mancato raggiungimento degli obiettivi loro affidati o per il mancato rispetto dei doveri informativi di cui all'art. 10, comma 2-bis, lettera b), del presente regolamento. \n 2. Non possono essere nominati Direttori di cui agli articoli 10 e 10-bis e, se nominati, decadono dal loro ufficio, l'interdetto, l'inabilitato, l'imprenditore in liquidazione giudiziale o chi \u00e8 stato condannato ad una pena che comporta l'interdizione, anche temporanea da pubblici uffici o l'incapacit\u00e0 di esercitare uffici direttivi. \n 3. Il rapporto di lavoro dei Direttori di cui agli articoli 10 e 10-bis \u00e8 esclusivo e comporta il divieto di svolgere altre attivit\u00e0 professionali pubbliche e private, anche occasionali. \n 3-bis. In materia di inconferibilit\u00e0 e incompatibilit\u00e0 di incarichi, si applicano in ogni caso le disposizioni di cui al decreto legislativo 8 aprile 2013, n. 39.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-15&atto.codiceRedazionale=24G00012&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:51:36.743935"}
{"text": "\n\n\nArt. 12\n Sostituzione dell'articolo 15 del regolamento\n\n\n1. L'articolo 15 \u00e8 sostituito dal seguente: \n \u00ab15 (Casi particolari di scioglimento degli organi). - 1. Con decreto del Presidente del Consiglio dei ministri, su proposta del Ministro della salute pu\u00f2, motivatamente, essere disposto lo scioglimento degli organi dell'Agenzia per manifesta incapacit\u00e0 di perseguire gli scopi assegnati all'Agenzia, anche con riferimento al mantenimento dell'equilibrio economico finanziario nel settore dell'assistenza farmaceutica, cos\u00ec come previsto all'articolo 48, comma 13, della legge di riferimento, o in caso di manifesta impossibilit\u00e0 di funzionamento o per gravi motivi di interesse pubblico, adeguatamente motivati. In caso di scioglimento motivato da ragioni inerenti all'equilibrio economico finanziario nel settore dell'assistenza farmaceutica, la proposta \u00e8 formulata dal Ministro dell'economia e delle finanze di concerto con il Ministro della salute.\u00bb. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-15&atto.codiceRedazionale=24G00012&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:51:40.835244"}
{"text": "\n\n\nArt. 13\n Modifiche all'articolo 16 del regolamento\n\n\n\n\n1. All'articolo 16 sono apportate le seguenti modificazioni: \n\na) al comma 1, le parole \u00abNei casi di cui all'articolo 15, con decreto del Presidente del Consiglio dei Ministri\u00bb sono sostituite dalle seguenti: \u00abCon il decreto di cui all'articolo 15\u00bb e le parole \u00abdel Direttore generale\u00bb sono sostituite dalle seguenti: \u00abdel Presidente\u00bb; \n\nb) al comma 2, la parola \u00abOrgani\u00bb \u00e8 sostituita dalla seguente: \u00aborgani\u00bb e, in fine, sono inserite le seguenti: \u00ab, avvalendosi dei Direttori di cui agli articoli 10 e 10-bis\u00bb; \n\nc) al comma 3, la parola \u00abdal\u00bb \u00e8 sostituita dalla seguente:\n\u00abcon\u00bb. \n\n\n\n\n Note all'art. 13: \n - Si riporta il testo dell'art. 16 del citato decreto del Ministro della salute 20 settembre 2004, n. 245, come modificato dal presente decreto: \n \u00abArt. 16 (Commissario straordinario). - 1. Con il decreto di cui all'art. 15, su proposta del Ministro della salute, pu\u00f2 essere nominato un Commissario straordinario, che assume temporaneamente e per un periodo massimo di tre mesi i poteri del Presidente e del Consiglio di amministrazione. \n 2. Il Commissario deve assicurare la gestione ordinaria, in attesa della ricostituzione degli organi ordinari, avvalendosi dei Direttori di cui agli articoli 10 e 10-bis. \n 3. Il compenso spettante al Commissario straordinario \u00e8 determinato con decreto di nomina.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-15&atto.codiceRedazionale=24G00012&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:51:44.936338"}
{"text": "\n\n\nArt. 14\n Sostituzione dell'articolo 17 del regolamento\n\n\n1. L'articolo 17 \u00e8 sostituito dal seguente: \n \u00ab17 (Assetto organizzativo). - 1. L'Agenzia si articola in due strutture di livello dirigenziale generale che ne assicurano la gestione amministrativa e tecnico-scientifica: \n a) Direzione amministrativa; \n b) Direzione tecnico-scientifica. \n 2. La Direzione generale di cui al comma 1, lettera a), fatte salve le funzioni di supporto al Presidente e al Consiglio di amministrazione, svolge le funzioni di cui all'articolo 10. \n 3. La Direzione generale di cui al comma 1, lettera b), fatte salve le funzioni di supporto al Presidente e al Consiglio di amministrazione, svolge le funzioni di cui all'articolo 10-bis. \n 4. Le strutture dirigenziali di livello generale, di cui ai precedenti commi sono complessivamente articolate in 6 Aree di livello dirigenziale non generale e in 43 Uffici dirigenziali di livello dirigenziale non generale. All'individuazione delle Aree e degli Uffici, nonch\u00e9 dei relativi posti di funzione dirigenziale di livello non generale, alla definizione dei loro compiti e alla distribuzione dei predetti tra le strutture di livello dirigenziale generale si provvede ai sensi del comma 5. \n 5. Con delibera del Consiglio di amministrazione, entro novanta giorni dall'entrata in vigore del presente regolamento, nel rispetto dell'articolo 6, comma 2-bis, sono disciplinati il funzionamento e l'ordinamento del personale dell'Agenzia, ed \u00e8 rimodulata la ripartizione della dotazione organica dell'Agenzia disposta a legislazione vigente. L'Agenzia provvede a trasmettere tempestivamente la delibera al Ministero della salute e al Ministro per la pubblica amministrazione. Entro i trenta giorni successivi alla ricezione, il Ministro della salute, sentito il Ministro per la pubblica amministrazione, approva la delibera o ne chiede il riesame. \n 6. Le Direzioni generali, di cui al comma 1, nel rispetto delle prerogative del Presidente e del Consiglio di Amministrazione, nell'esercizio delle funzioni di coordinamento, direzione e controllo delle Aree e degli Uffici compresi nelle Direzioni stesse, operano in modo da assicurare la continuit\u00e0 delle funzioni dell'Agenzia, da sviluppare la programmazione delle attivit\u00e0 e dei processi, la circolazione delle informazioni e l'integrazione funzionale tra le attivit\u00e0 delle Aree e gli Uffici, gestendo ed organizzando le risorse strumentali, finanziarie ed umane ad esse attribuite. \n 7. Le Aree sono strutture organizzative di livello pi\u00f9 elevato rispetto agli Uffici nei quali si articolano, per la maggiore complessit\u00e0 e ampiezza delle funzioni esercitate e la rilevanza strategica delle medesime. Alle stesse \u00e8 attribuito l'esercizio di un insieme di funzioni corrispondenti ad ambiti omogenei di intervento su cui insiste l'azione amministrativa dell'Agenzia. \n 8. Gli Uffici sono strutture organizzative costituiti sulla base della omogeneit\u00e0 dei processi gestiti o delle competenze richieste. \n 9. Al conferimento degli incarichi di direzione delle Aree e degli Uffici dirigenziali non generali si provvede con determinazione del Direttore amministrativo e del Direttore tecnico-scientifico, in ragione del profilo di competenza e nel rispetto delle vigenti disposizioni. \n 10. La Conferenza dei dirigenti preposti alle Aree, servizi ed uffici assicura la collegialit\u00e0 dell'attuazione dei programmi e dei risultati conseguiti. Essa \u00e8 convocata e presieduta dal Direttore amministrativo ovvero dal Direttore tecnico-scientifico, in ragione dei profili di competenza. In caso di Conferenza plenaria, presiede il Direttore pi\u00f9 anziano per et\u00e0. \n 11. Nell'organizzazione dell'Agenzia \u00e8, altres\u00ec, previsto un Ufficio stampa e della comunicazione, il cui responsabile \u00e8 nominato con delibera del Consiglio di amministrazione, su proposta del Presidente, nel rispetto delle disposizioni della legge 7 giugno 2000, n. 150. \n 12. Periodicamente, e comunque ogni tre anni, in ragione di eventuali esigenze connesse a nuovi compiti e funzioni istituzionali affidati all'Agenzia, nel rispetto delle modalit\u00e0 procedimentali di cui all'articolo 6, comma 2-bis, pu\u00f2 essere modificato l'assetto organizzativo e rimodulata la ripartizione della dotazione organica dell'Agenzia.\u00bb. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-15&atto.codiceRedazionale=24G00012&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:51:49.036239"}
{"text": "\n\n\nArt. 15\n Sostituzione dell'articolo 19 del regolamento\n\n\n1. L'articolo 19 \u00e8 sostituito dal seguente: \n \u00ab19 (Commissione scientifica ed economica del farmaco). - 1.\nNell'ambito dell'Agenzia opera la Commissione scientifica ed economica del farmaco. \n 2. La Commissione scientifica ed economica del farmaco svolge le funzioni gi\u00e0 attribuite alla Commissione consultiva tecnico-scientifica e al Comitato prezzi e rimborso, nonch\u00e9 i compiti attribuitile dall'articolo 48, comma 5, lettere d), e) ed l) del decreto-legge 30 settembre 2003, n. 269, convertito, con modificazioni, dalla legge 24 novembre 2003, n. 326; essa adotta le proprie determinazioni con autonomia sul piano tecnico-scientifico e sanitario e svolge, altres\u00ec, attivit\u00e0 di consulenza tecnico-scientifica. \n 3. La Commissione scientifica ed economica del farmaco svolge funzioni di supporto tecnico-consultivo all'Agenzia ai fini della contrattazione prevista dall'articolo 48, comma 33, del decreto-legge 30 settembre 2003, n. 269, convertito, con modificazioni, dalla legge 24 novembre 2003, n. 326. \n 4. La Commissione \u00e8 nominata con decreto del Ministro della salute ed \u00e8 composta da dieci membri, di cui il direttore tecnico-scientifico dell'Agenzia e il Presidente dell'Istituto Superiore di Sanit\u00e0, o un suo delegato, sono membri di diritto; quattro membri sono designati dal Ministro della salute, tra persone di comprovata e documentata competenza tecnico-scientifica nazionale e internazionale, almeno quinquennale, nei settori della valutazione dei farmaci, della metodologia di determinazione del prezzo dei farmaci, della farmaco-economia, uno dei quali con funzioni di presidente; un membro \u00e8 designato dal Ministro dell'economia e delle finanze; tre membri sono designati dalla Conferenza permanente per i rapporti tra lo Stato, le regioni e le province autonome di Trento e di Bolzano. I componenti non di diritto durano in carica tre anni, rinnovabili consecutivamente per una sola volta. \n 5. Per garantire l'efficacia delle attivit\u00e0 svolte dalla Commissione, i componenti non di diritto sono designati in modo da assicurare la adeguata eterogeneit\u00e0 delle competenze nell'ambito dei settori di cui al precedente comma. \n 6. L'organizzazione e il funzionamento della Commissione sono disciplinati con delibera adottata dal Consiglio di amministrazione, su proposta del Direttore tecnico-scientifico, che \u00e8 trasmessa al Ministero della salute. \n 7. A ciascun componente non di diritto della Commissione spetta un'indennit\u00e0 annua lorda di euro 25.000,00. \n 8. Agli oneri derivanti dall'attuazione di quanto disposto dal comma 7 e a quelli derivanti dal funzionamento della Commissione si provvede mediante le risorse di cui all'articolo 48, comma 8, lettere b), c) e c-bis) del decreto-legge 30 settembre 2003, n. 269, convertito, con modificazioni, dalla legge 24 novembre 2003, n. 326, integrato dal comma 5-quinquies dell'articolo 5 del decreto-legge 1\u00b0 ottobre 2007, n. 159, convertito, con modificazioni, dalla legge 29 novembre 2007, n. 222.\u00bb. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-15&atto.codiceRedazionale=24G00012&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:51:53.127101"}
{"text": "\n\n\nArt. 16\n Modifiche all'articolo 19-bis del regolamento\n\n\n\n\n1. All'articolo 19-bis, comma 1, sono apportate le seguenti modificazioni: \n\na) le parole \u00abCommissione consultiva tecnico scientifica e del Comitato prezzi e rimborso\u00bb, ogni qual volta ricorrono, sono sostituite dalle seguenti: \u00abCommissione scientifica ed economica del farmaco\u00bb; \n\nb) le parole \u00absono disciplinati\u00bb sono sostituite dalle seguenti: \u00absono disciplinate\u00bb; \n\nc) le parole \u00ab, su proposta del direttore generale\u00bb sono soppresse; \n\nd) le parole \u00abcon l'attivit\u00e0 delle commissioni\u00bb sono sostituite dalle seguenti: \u00abcon l'attivit\u00e0 della Commissione\u00bb. \n\n\n\n\n2. La rubrica dell'articolo 19-bis \u00e8 sostituita dalla seguente: \u00abRevoca, sospensione e decadenza dei componenti non di diritto della Commissione scientifica ed economica del farmaco\u00bb. \n\n\n\n Note all'art. 16: \n - Si riporta il testo dell'art. 19-bis del citato decreto del Ministro della salute 20 settembre 2004, n. 245, come sostituito dal presente decreto: \n \u00abArt. 19-bis (Revoca, sospensione e decadenza dei componenti non di diritto della Commissione scientifica ed economica del farmaco). - 1. Le ipotesi di sospensione per conflitto di interessi dei componenti non di diritto della Commissione scientifica ed economica del farmaco sono disciplinate con delibera del Consiglio di amministrazione.\n I componenti non di diritto devono altres\u00ec dichiarare, all'atto della nomina, di non essere in posizione di conflitto di interessi con l'attivit\u00e0 della Commissione. I componenti della Commissione scientifica ed economica del farmaco vengono dichiarati decaduti dal Ministro della salute per il venir meno dei requisiti della nomina nonch\u00e9 nei casi di accertata e mancata rimozione delle cause di incompatibilit\u00e0.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-15&atto.codiceRedazionale=24G00012&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:51:57.222512"}
{"text": "\n\n\nArt. 17\n Modifiche all'articolo 22 del regolamento\n\n\n1. All'articolo 22, comma 2, le parole \u00abDirettore generale\u00bb sono sostituite dalle seguenti: \u00abPresidente e ai Direttori di cui agli articoli 10 e 10-bis\u00bb. \n\n\n\n Note all'art. 17: \n - Si riporta il testo dell'art. 22 del citato decreto del Ministro della salute 20 settembre 2004, n. 245, come modificato dal presente decreto: \n \u00abArt. 22 (Vigilanza). - 1. L'Agenzia \u00e8 sottoposta alla vigilanza del Ministero della salute e del Ministero dell'economia e delle finanze. \n 2. Il Ministro della salute pu\u00f2 disporre ispezioni anche per la verifica dell'osservanza delle disposizioni impartite e richiedere al Presidente e ai Direttori di cui agli articoli 10 e 10-bis dell'Agenzia i dati e le informazioni sull'attivit\u00e0 svolta dalla stessa. \n 3. Le deliberazioni del Consiglio di amministrazione di adozione dei regolamenti interni, gli atti di programmazione, le variazioni del ruolo organico, il bilancio con le relative variazioni ed il rendiconto sono trasmessi al Ministero della salute che, di concerto con il Ministero dell'economia e delle finanze, li approva nei trenta giorni successivi alla ricezione o ne chiede il riesame con provvedimento motivato. Scaduti inutilmente i trenta giorni, gli atti di cui al presente articolo si intendono approvati. In caso di richiesta di riesame, il Consiglio di amministrazione nei successivi dieci giorni pu\u00f2 recepire le osservazioni e riproporre il nuovo testo per il controllo, oppure pu\u00f2 motivare in merito alle ragioni per le quali ritiene di confermare il precedente testo. Decorsi venti giorni dalla ricezione dei nuovi atti, i Ministeri vigilanti procedono espressamente di concerto alla approvazione o all'annullamento degli atti. \n 4. Le variazioni del ruolo organico di cui al precedente comma 3 ed i regolamenti di organizzazione, ivi compresi quelli di cui all'art. 25, comma 2, del presente regolamento, sono approvati con il concerto del Ministero della funzione pubblica. \n 5. Per l'approvazione degli atti di programmazione dei bilanci si applicano le disposizioni del decreto del Presidente della Repubblica 9 novembre 1998, n. 439.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-15&atto.codiceRedazionale=24G00012&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:52:01.317867"}
{"text": "\n\n\nArt. 18\n Modifiche all'articolo 26 del regolamento\n\n\n\n\n1. All'articolo 26, comma 1, sono apportate le seguenti modificazioni: \n\na) al primo periodo, le parole \u00abDirettore generale\u00bb sono sostituite dalle parole: \u00abDirettore Amministrativo e del Direttore tecnico-scientifico\u00bb; \n\nb) al secondo e al terzo periodo, le parole \u00abDirettore generale\u00bb sono sostituite dalle seguenti: \u00abDirettore amministrativo\u00bb. \n\n\n\n\n Note all'art. 18: \n - Si riporta il testo dell'art. 26 del citato decreto del Ministro della salute 20 settembre 2004, n. 245, come modificato dal presente decreto: \n \u00abArt. 26 (Personale a contratto e comandato). - 1. Ai fini del perseguimento delle funzioni dell'Agenzia e nel limite della disponibilit\u00e0 delle risorse finanziarie, il Consiglio di amministrazione, su proposta del Direttore Amministrativo e del Direttore tecnico-scientifico, autorizza in via preventiva ogni anno il numero dei contratti a tempo determinato con personale tecnico o altamente qualificato in possesso di particolari competenze corredate da titoli idonei e gli oneri finanziari connessi, previsti dall'art. 48, comma 7, della legge di riferimento, nonch\u00e9 i criteri da osservare per la scelta dei contraenti. Alla stipula dei singoli contratti provvede il Direttore amministrativo. Il Direttore amministrativo adotta, inoltre, i provvedimenti che consentono all'Agenzia di avvalersi di personale in posizione di comando, nei limiti di quaranta unit\u00e0 complessivamente, secondo quanto disposto dall'art. 48, comma 7, della legge di riferimento.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-15&atto.codiceRedazionale=24G00012&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:52:05.407039"}
{"text": "\n\n\nArt. 19\n Abrogazione dell'articolo 27 del regolamento\n\n\n1. L'articolo 27 del decreto interministeriale 20 settembre 2004, n. 245, \u00e8 abrogato. \n Il presente decreto sar\u00e0 inviato alla Corte dei conti per la registrazione. \n\n\n\nIl presente decreto, munito del sigillo dello Stato, sar\u00e0 inserito nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarlo e di farlo osservare. \n Roma, 8 gennaio 2024 \nIl presente decreto sar\u00e0 inviato alla Corte dei conti per la registrazione.\nIl presente decreto, munito del sigillo dello Stato, sar\u00e0 inserito nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarlo e di farlo osservare.\nRoma, 8 gennaio 2024 Il Ministro della salute Schillaci Il Ministro per la pubblica amministrazione Zangrillo Il Ministro dell'economia e delle finanze Giorgetti\nVisto, il Guardasigilli: Nordio Registrato alla Corte dei conti il 12 gennaio 2024 Ufficio di controllo sugli atti del Ministero dell'istruzione e del\nmerito, del Ministero dell'universit\u00e0 e della ricerca, del Ministero\ndella cultura, del Ministero della salute e del Ministero del lavoro\ne delle politiche sociali, n. 60\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-15&atto.codiceRedazionale=24G00012&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:52:09.512891"}
{"text": "\nLa Camera dei deputati ed il Senato della Repubblica hanno approvato;\nIL PRESIDENTE DELLA REPUBBLICA\nPromulga\n la seguente legge:\nArt. 1\n\n\n1. Il decreto-legge 15 novembre 2023, n. 161, recante disposizioni urgenti per il \u00abPiano Mattei\u00bb per lo sviluppo in Stati del Continente africano, \u00e8 convertito in legge con le modificazioni riportate in allegato alla presente legge. \n\n\n\n2. La presente legge entra in vigore il giorno successivo a quello della sua pubblicazione nella Gazzetta Ufficiale. \n\n\n\nLa presente legge, munita del sigillo dello Stato, sar\u00e0 inserita nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarla e di farla osservare come legge dello Stato. \n Data a Roma, add\u00ec 11 gennaio 2024 \nMATTARELLA\nMeloni, Presidente del Consiglio dei ministri\nTajani, Ministro degli affari esteri e della cooperazione internazionale\nVisto, il Guardasigilli: Nordio\n Avvertenza: \n Il decreto-legge 15 novembre 2023, n. 161, \u00e8 stato pubblicato nella Gazzetta Ufficiale - Serie generale - n. 267 del 15 novembre 2023. \n A norma dell'art. 15, comma 5, della legge 23 agosto 1988, n. 400 (Disciplina dell'attivit\u00e0 di Governo e ordinamento della Presidenza del Consiglio dei ministri), le modifiche apportate dalla presente legge di conversione hanno efficacia dal giorno successivo a quello della sua pubblicazione. \n Il testo del decreto-legge coordinato con la legge di conversione \u00e8 pubblicato in questa stessa Gazzetta Ufficiale alla pag. 55. \n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-13&atto.codiceRedazionale=24G00006&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:52:10.451694"}
{"text": "\n\n\n Allegato \nModificazioni apportate in sede di conversione al decreto-legge 15 novembre 2023, n. 161 \n All'articolo 1: \n il comma 1 \u00e8 sostituito dal seguente: \n \u00ab1. Al fine di rafforzare la collaborazione tra l'Italia e Stati del Continente africano, con decreto del Presidente del Consiglio dei ministri, previo parere delle Commissioni parlamentari competenti, \u00e8 adottato il Piano strategico Italia-Africa: Piano Mattei, di seguito denominato \"Piano Mattei\", documento programmatico-strategico volto a promuovere lo sviluppo in Stati africani. Le Commissioni parlamentari si esprimono con le modalit\u00e0 e nelle forme stabilite dai regolamenti delle Camere. Il termine per l'espressione del parere \u00e8 di trenta giorni dalla richiesta, decorso il quale il Piano \u00e8 approvato anche in assenza del parere\u00bb; \n al comma 2, dopo le parole: \u00abanche digitali,\u00bb sono inserite le seguenti: \u00abpartenariato nel settore aerospaziale,\u00bb e dopo le parole: \u00abanche nell'ambito delle fonti rinnovabili,\u00bb sono inserite le seguenti: \u00abdell'economia circolare e del riciclo,\u00bb; \n al comma 5, dopo le parole: \u00able attivit\u00e0 di programmazione\u00bb sono inserite le seguenti: \u00ab, di valutazione di impatto\u00bb. \n All'articolo 2: \n al comma 1, dopo le parole: \u00abmade in Italy nel mondo,\u00bb sono inserite le seguenti: \u00abdal Vice Ministro dell'ambiente e della sicurezza energetica delegato in materia di politiche e attivit\u00e0 relative allo sviluppo sostenibile,\u00bb, dopo le parole: \u00abrappresentanti di imprese a partecipazione pubblica,\u00bb sono inserite le seguenti: \u00abdi imprese industriali, della Conferenza dei rettori delle universit\u00e0 italiane,\u00bb e le parole: \u00abterzo settore,\u00bb sono sostituite dalle seguenti: \u00abTerzo settore nonch\u00e9\u00bb; \n al comma 2, dopo la parola: \u00abPresidente\u00bb sono inserite le seguenti: \u00abdel Consiglio dei ministri\u00bb; \n al comma 3, dopo le parole: \u00abPer la partecipazione alla Cabina di regia\u00bb sono inserite le seguenti: \u00ab, ai suoi componenti\u00bb. \n All'articolo 3: \n al comma 1: \n alla lettera a), le parole: \u00abcollaborazione tra Italia e Stati\u00bb sono sostituite dalle seguenti: \u00abcollaborazione tra l'Italia e Stati\u00bb e le parole: \u00abamministrazioni pubbliche ad essa partecipanti\u00bb sono sostituite dalle seguenti: \u00abamministrazioni pubbliche che compongono la Cabina medesima\u00bb; \n dopo la lettera a) \u00e8 inserita la seguente: \n \u00aba-bis) promuove le attivit\u00e0 di incontro tra i rappresentanti della societ\u00e0 civile, imprese e associazioni italiane e africane con lo scopo di agevolare le iniziative di collaborazione territoriale e promozione di attivit\u00e0 di sviluppo\u00bb; \n alla lettera c), dopo le parole: \u00abattuazione del Piano\u00bb \u00e8 inserita la seguente: \u00abMattei\u00bb. \n All'articolo 4: \n al comma 1, dopo le parole: \u00abstruttura di missione\u00bb il segno di interpunzione \u00ab,\u00bb \u00e8 soppresso e le parole: \u00abe articolata\u00bb sono sostituite dalle seguenti: \u00abe che \u00e8 articolata\u00bb; \n al comma 4, le parole: \u00abper le attivit\u00e0 della struttura di cui al presente articolo\u00bb sono sostituite dalle seguenti: \u00abper le attivit\u00e0 della struttura di missione di cui al comma 2\u00bb; \n al comma 6, dopo le parole: \u00abstruttura di missione\u00bb \u00e8 inserito il seguente segno di interpunzione: \u00ab,\u00bb. \n All'articolo 5: \n al comma 1, le parole: \u00abuna relazione sullo stato di attuazione del Piano\u00bb sono sostituite dalle seguenti: \u00abla relazione sullo stato di attuazione del Piano Mattei\u00bb e le parole: \u00abprevia approvazione da parte della Cabina di regia\u00bb sono sostituite dalle seguenti: \u00abapprovata dalla Cabina di regia, ai sensi dell'articolo 3, comma 1, lettera d)\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-13&atto.codiceRedazionale=24G00006&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:52:14.599818"}
{"text": "\nIL PRESIDENTE DELLA REPUBBLICA\n\n\n\nVisti gli articoli 76 e 87 della Costituzione;\n\n\n\n\n\n\nVista la legge 9 agosto 2023, n. 111, con la quale \u00e8 stata conferita delega al Governo per la revisione del sistema tributario, ed in particolare l'articolo 16, recante principi e criteri direttivi per la revisione generale degli adempimenti tributari e degli adempimenti in materia di accise e di altre imposte indirette sulla produzione e sui consumi;\n\n\n\n\n\n\nVista la preliminare deliberazione del Consiglio dei ministri, adottata nella riunione del 23 ottobre 2023;\n\n\n\n\nAcquisita l'intesa in sede di Conferenza unificata di cui all'articolo 8 del decreto legislativo 28 agosto 1997, n. 281, espressa nella seduta del 23 novembre 2023;\n\n\nAcquisiti i pareri delle Commissioni parlamentari competenti per materia e per i profili di carattere finanziario della Camera dei deputati e del Senato della Repubblica;\n\n\n\n\nVista la deliberazione del Consiglio dei ministri, adottata nella riunione del 19 dicembre 2023;\n\n\n\n\nSulla proposta del Ministro dell'economia e delle finanze;\n\nEmana\n il seguente decreto legislativo:\nArt. 1\n Semplificazione della dichiarazione dei redditi \n per i lavoratori dipendenti e pensionati\n\n\n1. All'articolo 1 del decreto legislativo 21 novembre 2014, n. 175, dopo il comma 3, \u00e8 inserito il seguente: \u00ab3-bis. In via sperimentale, l'Agenzia delle entrate rende disponibili al contribuente, in modo analitico, le informazioni in proprio possesso, che possono essere confermate o modificate. A decorrere dal 2024 tali informazioni sono accessibili direttamente dai contribuenti titolari dei redditi di cui al comma 1 in un'apposita area riservata del sito internet della predetta Agenzia, mediante un percorso semplificato e guidato. I dati confermati o modificati vengono riportati in via automatica nella dichiarazione dei redditi, che il contribuente pu\u00f2 presentare direttamente in via telematica. Progressivamente, negli anni successivi, le informazioni in possesso dell'amministrazione finanziaria sono rese disponibili anche per il tramite dei soggetti delegati di cui al comma 3, che possono confermarli o modificarli ai fini della presentazione della dichiarazione dei redditi. Con il provvedimento del direttore dell'Agenzia delle entrate di cui all'articolo 1, comma 3, del decreto legislativo 21 novembre 2014, n. 175, sentito il Garante per la protezione dei dati personali, sono individuate le modalit\u00e0 tecniche per consentire al contribuente, a decorrere dal 2024, e ai soggetti di cui al comma 3, negli anni successivi, di accedere ai dati da confermare o modificare.\u00bb. \n\n\n\n2. All'articolo 5 del decreto legislativo 21 novembre 2014, n. 175, dopo il comma 3-bis, \u00e8 inserito il seguente: \u00ab3-ter. Le disposizioni di cui al presente articolo si applicano anche con riferimento alle dichiarazioni presentate con le modalit\u00e0 previste dall'articolo 1, comma 3-bis, del presente decreto.\u00bb. \n\n\n\n3. Alle attivit\u00e0 di cui al presente articolo si provvede con le risorse umane, finanziarie e strumentali disponibili a legislazione vigente. \n\n\n\n NOTE \n\n Avvertenza: \n Il testo delle note qui pubblicato \u00e8 stato redatto dall'amministrazione competente per materia ai sensi dell'art. 10, commi 2 e 3 del testo unico delle disposizioni sulla promulgazione delle leggi, sull'emanazione dei decreti del Presidente della Repubblica e sulle pubblicazioni ufficiali della Repubblica italiana, approvato con D.P.R. 28 dicembre 1985, n. 1092, al solo fine di facilitare la lettura delle disposizioni di legge modificate o alle quali \u00e8 operato il rinvio. Restano invariati il valore e l'efficacia degli atti legislativi qui trascritti. \n\n Note alle premesse: \n - L'art. 76 della Costituzione stabilisce che l'esercizio della funzione legislativa non pu\u00f2 essere delegato al Governo se non con determinazione di principi e criteri direttivi e soltanto per tempo limitato e per oggetti definiti. \n - L'art. 87 della Costituzione conferisce, tra l'altro, al Presidente della Repubblica il potere di promulgare le leggi ed emanare i decreti aventi valore di legge e i regolamenti. \n - Il testo dell'art. 16 della legge 9 agosto 2023, n. 111, recante \u00abDelega al Governo per la riforma fiscale\u00bb, \u00e8 il seguente: \n \u00abArt. 16 (Principi e criteri direttivi per la revisione generale degli adempimenti tributari e degli adempimenti in materia di accise e di altre imposte indirette sulla produzione e sui consumi). - 1.\n Nell'esercizio della delega di cui all'art. 1 il Governo osserva altres\u00ec i seguenti principi e criteri direttivi specifici per la revisione generale degli adempimenti tributari, anche con riferimento ai tributi degli enti territoriali: \n a) razionalizzare, in un quadro di reciproca e leale collaborazione che privilegi l'adempimento spontaneo, gli obblighi dichiarativi, riducendone gli adempimenti, anche mediante nuove soluzioni tecnologiche, in vista della semplificazione, della razionalizzazione e della revisione degli indici sintetici di affidabilit\u00e0, per rendere meno gravosa la gestione da parte dei contribuenti; \n b) armonizzare i termini degli adempimenti tributari, anche dichiarativi, e di versamento, razionalizzandone la scansione temporale nel corso dell'anno, con particolare attenzione per quelli aventi scadenza nel mese di agosto; \n c) escludere la decadenza da benefici fiscali nel caso di inadempimenti formali o di minore gravit\u00e0; \n d) rafforzare i regimi premiali attualmente vigenti, inclusa la possibile riduzione dei tempi di rimborso dei crediti fiscali, per i contribuenti che presentano alti livelli di affidabilit\u00e0 fiscale, misurati anche sulla base degli indicatori statistico-economici utilizzati per la definizione degli indici sintetici di affidabilit\u00e0 fiscale; \n e) semplificare la modulistica prescritta per l'adempimento degli obblighi dichiarativi e di versamento, prevedendo che i modelli, le istruzioni e le specifiche tecniche siano resi disponibili con un anticipo non inferiore a sessanta giorni rispetto all'adempimento al quale si riferiscono; \n f) ampliare le forme di pagamento, consentendo la facolt\u00e0 al contribuente di utilizzare un rapporto interbancario diretto (RID) ovvero altro strumento di pagamento elettronico; \n g) incentivare con sistemi premiali l'utilizzazione delle dichiarazioni precompilate, ampliando le categorie di contribuenti interessate e facilitando l'accesso ai servizi telematici per i soggetti con minore attitudine all'utilizzo degli strumenti informatici, nonch\u00e9 incentivare le attivit\u00e0 di certificazione delle dichiarazioni fiscali; \n h) semplificare le modalit\u00e0 di accesso dei contribuenti ai servizi messi a disposizione dall'Amministrazione finanziaria, ampliando e semplificando le modalit\u00e0 per il rilascio delle deleghe anche esclusive ai professionisti abilitati; \n i) incrementare i servizi digitali a disposizione dei cittadini utilizzando la piattaforma digitale per l'interoperabilit\u00e0 dei sistemi informativi e della base di dati, prevedendo che agli adempimenti si possa ottemperare anche direttamente per via telematica; \n l) rafforzare i contenuti conoscitivi del cassetto fiscale; \n m) prevedere misure volte a incentivare, anche in prospettiva e garantendone la gratuit\u00e0, l'utilizzo dei pagamenti elettronici, l'ammodernamento dei terminali di pagamento e la digitalizzazione delle piccole e medie imprese; \n n) prevedere il potenziamento di strumenti e modelli organizzativi che favoriscano la condivisione dei dati e dei documenti, in via telematica, tra l'Agenzia delle entrate e i competenti uffici dei comuni, anche al fine di facilitare e accelerare l'individuazione degli immobili non censiti e degli immobili abusivi; \n o) prevedere, ferma restando la salvaguardia dei termini di decadenza, la sospensione, nei mesi di agosto e dicembre di ciascun anno, dell'invio delle comunicazioni, degli inviti e delle richieste di atti, documenti, registri, dati e notizie da parte dell'Amministrazione finanziaria; \n p) prevedere la sospensione, nel mese di agosto, dei termini per la risposta dell'Agenzia delle entrate alle istanze di interpello; \n q) armonizzare progressivamente i tassi di interesse applicabili alle somme dovute dall'Amministrazione finanziaria e dai contribuenti; \n r) rafforzare la specializzazione e la formazione professionale continua del personale dell'Amministrazione finanziaria, con particolare riferimento alle attivit\u00e0 di contrasto delle frodi e dell'evasione fiscale, all'utilizzo delle nuove tecnologie digitali, anche applicate alle attivit\u00e0 economiche, all'utilizzo dei big data e al relativo trattamento, alla sicurezza informatica e ai nuovi modelli organizzativi e strategici delle imprese, senza nuovi o maggiori oneri a carico della finanza pubblica. \n 2. I principi e criteri direttivi di cui al comma 1 non si applicano ai fini della revisione degli adempimenti previsti dalla disciplina doganale e da quella in materia di accisa e delle altre imposte indirette sulla produzione e sui consumi previste dal titolo III del testo unico di cui al decreto legislativo 26 ottobre 1995, n. 504. Per la revisione degli adempimenti previsti in materia di accisa e delle altre predette imposte indirette, nell'ambito della generale revisione degli adempimenti e delle procedure amministrative, il Governo osserva, in particolare, i seguenti principi e criteri direttivi specifici: \n a) rivedere il sistema generale delle cauzioni per il pagamento dell'accisa e delle altre imposte indirette sulla produzione e sui consumi e introdurre un sistema di qualificazione dei soggetti obbligati al pagamento dei predetti tributi, basato sull'individuazione di specifici livelli di affidabilit\u00e0 e solvibilit\u00e0, per la concessione, ai medesimi soggetti, di benefici consistenti nella semplificazione degli adempimenti amministrativi e nell'esonero, anche parziale, dall'obbligo della prestazione delle predette cauzioni; \n b) rivedere le procedure amministrative per la gestione della rete di vendita dei prodotti del tabacco e dei prodotti di cui agli articoli 62-quater e 62-quater.1 del testo unico di cui al decreto legislativo 26 ottobre 1995, n. 504; \n c) prevedere, con finalit\u00e0 di contrasto del mercato illecito, di tutela della salute dei consumatori e dei minori nonch\u00e9 di tutela delle entrate erariali, il divieto di vendita a distanza, ai consumatori che acquistano nel territorio dello Stato, dei prodotti da inalazione senza combustione costituiti da sostanze liquide contenenti nicotina, di cui all'art. 62-quater del testo unico di cui al decreto legislativo 26 ottobre 1995, n. 504.\u00bb \n - Il testo dell'art. 8 del decreto legislativo 28 agosto 1997, n. 281, recante \u00abDefinizione ed ampliamento delle attribuzioni della Conferenza permanente per i rapporti tra lo Stato, le regioni e le province autonome di Trento e Bolzano ed unificazione, per le materie ed i compiti di interesse comune delle regioni, delle province e dei comuni, con la Conferenza Stato-citt\u00e0 ed autonomie locali\u00bb \u00e8 il seguente: \n \u00abArt. 8 (Conferenza Stato-citt\u00e0 ed autonomie locali e Conferenza unificata). - 1. La Conferenza Stato-citt\u00e0 ed autonomie locali \u00e8 unificata per le materie ed i compiti di interesse comune delle regioni, delle province, dei comuni e delle comunit\u00e0 montane, con la Conferenza Stato-regioni. \n 2. La Conferenza Stato-citt\u00e0 ed autonomie locali \u00e8 presieduta dal Presidente del Consiglio dei Ministri o, per sua delega, dal Ministro dell'interno o dal Ministro per gli affari regionali nella materia di rispettiva competenza; ne fanno parte altres\u00ec il Ministro del tesoro e del bilancio e della programmazione economica, il Ministro delle finanze, il Ministro dei lavori pubblici, il Ministro della sanit\u00e0, il presidente dell'Associazione nazionale dei comuni d'Italia - ANCI, il presidente dell'Unione province d'Italia - UPI ed il presidente dell'Unione nazionale comuni, comunit\u00e0 ed enti montani - UNCEM. Ne fanno parte inoltre quattordici sindaci designati dall'ANCI e sei presidenti di provincia designati dall'UPI.\n Dei quattordici sindaci designati dall'ANCI cinque rappresentano le citt\u00e0 individuate dall'art. 17 della legge 8 giugno 1990, n. 142. Alle riunioni possono essere invitati altri membri del Governo, nonch\u00e9 rappresentanti di amministrazioni statali, locali o di enti pubblici. \n 3. La Conferenza Stato-citt\u00e0 ed autonomie locali \u00e8 convocata almeno ogni tre mesi, e comunque in tutti i casi il presidente ne ravvisi la necessit\u00e0 o qualora ne faccia richiesta il presidente dell'ANCI, dell'UPI o dell'UNCEM. \n 4. La Conferenza unificata di cui al comma 1 \u00e8 convocata dal Presidente del Consiglio dei ministri. Le sedute sono presiedute dal Presidente del Consiglio dei ministri o, su sua delega, dal Ministro per gli affari regionali o, se tale incarico non \u00e8 conferito, dal Ministro dell'interno.\u00bb. \n\n Note all'art. 1: \n - Si riporta il testo degli artt. 1 e 5 del decreto legislativo 21 novembre 2014, n. 175 (Semplificazione fiscale e dichiarazione dei redditi precompilata), come modificato dal presente decreto: \n \u00abArt. 1 (Dichiarazione dei redditi precompilata). - 1. A decorrere dal 2015, in via sperimentale, l'Agenzia delle entrate, utilizzando le informazioni disponibili in Anagrafe tributaria, i dati trasmessi da parte di soggetti terzi e i dati contenuti nelle certificazioni di cui all'art. 4, comma 6-ter, del decreto del Presidente della Repubblica 22 luglio 1998, n. 322, rende disponibile telematicamente, entro il 30 aprile di ciascun anno, ai titolari di redditi di lavoro dipendente e assimilati indicati agli articoli 49 e 50, comma 1, lettere a), c), c-bis), d), g), con esclusione delle indennit\u00e0 percepite dai membri del Parlamento europeo, i) ed l), del testo unico delle imposte sui redditi, di cui al decreto del Presidente della Repubblica 22 dicembre 1986, n. 917, la dichiarazione precompilata relativa ai redditi prodotti nell'anno precedente, che pu\u00f2 essere accettata o modificata. \n 1-bis. A decorrere dal 2024, in via sperimentale, utilizzando le informazioni e i dati indicati al comma 1, l'Agenzia delle entrate rende disponibile telematicamente, entro il 30 aprile di ciascun anno, la dichiarazione precompilata relativa ai redditi prodotti nell'anno precedente anche alle persone fisiche titolari di redditi differenti da quelli indicati al medesimo comma 1. Con riferimento agli oneri indicati nella dichiarazione precompilata forniti dai soggetti terzi si applicano le disposizioni di cui all'art. 5 del presente decreto. \n 2. L'Agenzia delle entrate, mediante un'apposita unit\u00e0 di monitoraggio, riceve e gestisce i dati dei flussi informativi utili per la predisposizione della dichiarazione precompilata verificandone la completezza, la qualit\u00e0 e la tempestivit\u00e0 della trasmissione, anche con l'obiettivo di realizzare progressivamente un sistema di precompilazione di tutti i dati della dichiarazione di cui al comma 1. \n 3. La dichiarazione precompilata, di cui al comma 1 e 1-bis, \u00e8 resa disponibile direttamente al contribuente, mediante i servizi telematici dell'Agenzia delle entrate o, conferendo apposita delega, tramite il proprio sostituto d'imposta che presta assistenza fiscale ovvero tramite un centro di assistenza fiscale di cui all'art. 32, comma 1, lettere d), e) ed f), del decreto legislativo 9 luglio 1997, n. 241, o un iscritto nell'albo dei consulenti del lavoro o in quello dei dottori commercialisti e degli esperti contabili abilitati allo svolgimento dell'assistenza fiscale. Per lo svolgimento dell'attivit\u00e0 di assistenza fiscale, per quanto non previsto dagli articoli da 2 a 6, si applicano le disposizioni previste dal decreto legislativo 9 luglio 1997, n. 241, e dal relativo decreto del Ministro delle finanze 31 maggio 1999, n. 164, nonch\u00e9 dall'art. 51-bis, del decreto-legge 21 giugno 2013, n. 69, convertito, con modificazioni, dalla legge 9 agosto 2013, n. 98. Con provvedimento del Direttore dell'Agenzia delle entrate, sentita l'Autorit\u00e0 Garante per la protezione dei dati personali, sono individuate le modalit\u00e0 tecniche per consentire al contribuente o agli altri soggetti autorizzati di accedere alla dichiarazione precompilata resa disponibile in via telematica dall'Agenzia delle entrate. Con provvedimento del Direttore dell'Agenzia delle entrate sono altres\u00ec individuati eventuali sistemi alternativi per rendere disponibile al contribuente la propria dichiarazione precompilata. \n 3-bis. In via sperimentale, l'Agenzia delle entrate rende disponibili al contribuente, in modo analitico, le informazioni in proprio possesso, che possono essere confermate o modificate. A decorrere dal 2024 tali informazioni sono accessibili direttamente dai contribuenti titolari dei redditi di cui al comma 1 in un'apposita area riservata del sito internet della predetta Agenzia, mediante un percorso semplificato e guidato. I dati confermati o modificati vengono riportati in via automatica nella dichiarazione dei redditi, che il contribuente pu\u00f2 presentare direttamente in via telematica.\n Progressivamente, negli anni successivi, le informazioni in possesso dell'amministrazione finanziaria sono rese disponibili anche per il tramite dei soggetti delegati di cui al comma 3, che possono confermarli o modificarli ai fini della presentazione della dichiarazione dei redditi.\n Con il provvedimento del direttore dell'Agenzia delle entrate di cui all'art. 1, comma 3, del decreto legislativo 21 novembre 2014, n. 175, sentito il Garante per la protezione dei dati personali, sono individuate le modalit\u00e0 tecniche per consentire al contribuente, a decorrere dal 2024, e ai soggetti di cui al comma 3, negli anni successivi, di accedere ai dati da confermare o modificare. \n 4. Resta ferma la possibilit\u00e0 di presentare la dichiarazione dei redditi autonomamente compilata con le modalit\u00e0 ordinarie. In caso di presentazione della dichiarazione dei redditi con le modalit\u00e0 di cui all'art. 13 del decreto del Ministro delle finanze 31 maggio 1999, n. 164, ad un centro di assistenza fiscale o a un professionista di cui al comma 3, si applicano le disposizioni di cui agli articoli 5, commi 3 e 3-bis, e 6 del presente decreto.\u00bb. \n \u00abArt. 5 (Limiti ai poteri di controllo). - 1. Nel caso di presentazione della dichiarazione precompilata, direttamente ovvero tramite il sostituto d'imposta che presta l'assistenza fiscale, ovvero mediante CAF o professionista, senza modifiche, non si effettua il controllo formale sui dati relativi agli oneri indicati nella dichiarazione precompilata forniti dai soggetti terzi di cui all'art. 3. Su tali dati resta fermo il controllo della sussistenza delle condizioni soggettive che danno diritto alle detrazioni, alle deduzioni e alle agevolazioni. \n 2. Nel caso di presentazione, direttamente ovvero tramite il sostituto d'imposta che presta l'assistenza fiscale, della dichiarazione precompilata con modifiche che incidono sulla determinazione del reddito o dell'imposta, non operano le esclusioni dal controllo di cui al comma 1, ad eccezione dei dati relativi agli oneri, forniti da soggetti terzi, indicati nella dichiarazione precompilata, che non risultano modificati. Con riferimento agli oneri forniti dai soggetti terzi che risultano modificati rispetto alla dichiarazione precompilata, l'Agenzia delle entrate effettua il controllo formale relativamente ai documenti che hanno determinato la modifica. \n 3. Nel caso di presentazione della dichiarazione precompilata, con modifiche, effettuata mediante CAF o professionista, il controllo formale \u00e8 effettuato nei confronti del CAF o del professionista, anche con riferimento ai dati relativi agli oneri, forniti da soggetti terzi, indicati nella dichiarazione precompilata, fermo restando a carico del contribuente il pagamento delle maggiori imposte e degli interessi. Il controllo della sussistenza delle condizioni soggettive che danno diritto alle detrazioni, alle deduzioni e alle agevolazioni \u00e8 effettuato nei confronti del contribuente. Nel caso di presentazione della dichiarazione precompilata, con modifiche, mediante CAF o professionista, il controllo formale non \u00e8 effettuato sui dati delle spese sanitarie che non risultano modificati rispetto alla dichiarazione precompilata e non \u00e8 richiesta la conservazione della documentazione. Ai fini del controllo il CAF o il professionista verifica, prendendo visione della documentazione esibita dal contribuente, la corrispondenza delle spese sanitarie con gli importi aggregati in base alle tipologie di spesa utilizzati per la predisposizione della dichiarazione precompilata. In caso di difformit\u00e0, l'Agenzia delle entrate effettua il controllo formale relativamente ai soli documenti di spesa che non risultano indicati nella dichiarazione precompilata. \n 3-bis. Nel caso di presentazione della dichiarazione direttamente ovvero tramite il sostituto d'imposta che presta l'assistenza fiscale, con modifiche rispetto alla dichiarazione precompilata che incidono sulla determinazione del reddito o dell'imposta e che presentano elementi di incoerenza rispetto ai criteri pubblicati con provvedimento del direttore dell'Agenzia delle entrate ovvero determinano un rimborso di importo superiore a 4.000 euro, l'Agenzia delle entrate pu\u00f2 effettuare controlli preventivi, in via automatizzata o mediante verifica della documentazione giustificativa, entro quattro mesi dal termine previsto per la trasmissione della dichiarazione, ovvero dalla data della trasmissione, se questa \u00e8 successiva a detto termine. Il rimborso che risulta spettante al termine delle operazioni di controllo preventivo \u00e8 erogato dall'Agenzia delle entrate non oltre il sesto mese successivo al termine previsto per la trasmissione della dichiarazione, ovvero dalla data della trasmissione, se questa \u00e8 successiva a detto termine.\n Restano fermi i controlli previsti in materia di imposte sui redditi. \n 3-ter. Le disposizioni di cui al presente articolo si applicano anche con riferimento alle dichiarazioni presentate con le modalit\u00e0 previste dall'art. 1 comma 3-bis del presente decreto.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-12&atto.codiceRedazionale=24G00007&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:52:16.046336"}
{"text": "\n\n\nArt. 2\nEstensione del modello di dichiarazione dei redditi semplificato delle persone fisiche a tutti i contribuenti non titolari di partita IVA\n\n\n1. A decorrere dal 2024 la dichiarazione dei redditi di cui agli articoli 34, comma 4, e 37 del decreto legislativo 9 luglio 1997, n. 241, pu\u00f2 essere presentata anche dalle persone fisiche titolari di redditi differenti rispetto a quelli indicati nel citato articolo 34, comma 4. Con il provvedimento del direttore dell'Agenzia delle entrate che approva il modello di dichiarazione semplificato sono stabilite le tipologie reddituali che gradualmente, per ciascun anno d'imposta, possono essere dichiarate con tale modello. \n\n\n\n2. A decorrere dal 2024 i soggetti titolari dei redditi di lavoro dipendente e assimilati indicati all'articolo 34, comma 4, del decreto legislativo 9 luglio 1997, n. 241, possono adempiere agli obblighi di dichiarazione dei redditi con le modalit\u00e0 indicate all'articolo 51-bis del decreto-legge 21 giugno 2013, n. 69, convertito, con modificazioni, dalla legge 9 agosto 2013, n. 98, anche in presenza di un sostituto d'imposta tenuto a effettuare il conguaglio. Se dalla dichiarazione presentata emerge un debito, il versamento deve essere effettuato entro i termini di cui all'articolo 17 del decreto del Presidente della Repubblica 7 dicembre 2001, n. 435. In caso di presentazione della dichiarazione direttamente all'Agenzia delle entrate, l'applicativo della dichiarazione precompilata mette a disposizione la delega di pagamento, che pu\u00f2 essere confermata o modificata e quindi trasmessa mediante lo stesso applicativo. \n\n\n\n Note all'art. 2: \n - Si riporta il comma 4 dell'art. 34 del decreto legislativo 9 luglio 1997, n. 241 (Norme di semplificazione degli adempimenti dei contribuenti in sede di dichiarazione dei redditi e dell'imposta sul valore aggiunto, nonch\u00e9 di modernizzazione del sistema di gestione delle dichiarazioni): \n \u00ab4. In relazione alla dichiarazione annuale dei redditi dei titolari dei redditi di lavoro dipendente e assimilati indicati agli articoli 46 e 47, comma 1, lettere a), d), g), con esclusione delle indennit\u00e0 percepite dai membri del Parlamento europeo, e l) del testo unico delle imposte sui redditi approvato con decreto del Presidente della Repubblica 22 dicembre 1986, n. 917, nonch\u00e9 dei redditi indicati all'Art. 49, comma 2, lettera a), del medesimo testo unico, i centri costituiti dai soggetti di cui alle lettere d), e) e f) del comma 1 dell'Art. 32, svolgono le attivit\u00e0 di cui alle lettere da c) a f) del comma 3 assicurando adeguati livelli di servizio. Con provvedimento del direttore dell'Agenzia delle entrate sono definiti i livelli di servizio anche in relazione agli esiti dell'assistenza fiscale e le relative modalit\u00e0 di misurazione.\u00bb. \n - Il testo dell'art. 37 del citato decreto legislativo 9 luglio 1997, n. 241 \u00e8 il seguente: \n \u00abArt. 37 (Assistenza fiscale prestata dai sostituti d'imposta). - 1. I sostituti d'imposta che erogano i redditi di cui agli articoli 46 e 47, comma 1, lettere a), d), g), con esclusione delle indennit\u00e0 percepite dai membri del parlamento europeo, e l), del testo unico delle imposte sui redditi, approvato con il decreto del Presidente della Repubblica 22 dicembre 1986, n. 917, possono prestare assistenza fiscale nei confronti dei propri sostituiti. \n 2. I sostituti di cui al comma 1 che prestano assistenza fiscale: \n a) ricevono le dichiarazioni e le schede per la scelta della destinazione del quattro e dell'otto per mille dell'imposta sul reddito delle persone fisiche; \n b) elaborano le dichiarazioni; \n c) consegnano al contribuente copia della dichiarazione elaborata e del prospetto di liquidazione delle imposte; \n d) effettuano le operazioni di conguaglio da eseguire con le modalit\u00e0 di cui al comma 7; \n e) inviano le dichiarazioni dei redditi e le suddette scelte. \n 2-bis. I sostituti d'imposta che comunicano ai propri sostituiti, entro il 15 gennaio di ogni anno, di voler prestare assistenza fiscale provvedono a: \n a) controllare, sulla base dei dati ed elementi direttamente desumibili dalla dichiarazione presentata dal sostituito, la regolarit\u00e0 formale della stessa anche in relazione alle disposizioni che stabiliscono limiti alla deducibilit\u00e0 degli oneri, alle detrazioni ed ai crediti di imposta; \n b) consegnare al sostituito, prima della trasmissione della dichiarazione, copia della dichiarazione elaborata ed il relativo prospetto di liquidazione; \n c) trasmettere in via telematica all'Agenzia delle entrate le dichiarazioni elaborate e i relativi prospetti di liquidazione, secondo le modalit\u00e0 stabilite con provvedimento del direttore dell'Agenzia delle entrate, entro: \n 1) il 15 giugno di ciascun anno, per le dichiarazioni presentate dal contribuente entro il 31 maggio; \n 2) il 29 giugno di ciascun anno, per le dichiarazioni presentate dal contribuente dal 1\u00b0 al 20 giugno; \n 3) il 23 luglio di ciascun anno, per le dichiarazioni presentate dal contribuente dal 21 giugno al 15 luglio; \n 4) il 15 settembre di ciascun anno, per le dichiarazioni presentate dal contribuente dal 16 luglio al 31 agosto; \n 5) il 30 settembre di ciascun anno, per le dichiarazioni presentate dal contribuente dal 1\u00b0 al 30 settembre; \n c-bis) trasmettere in via telematica all'Agenzia delle entrate i dati contenuti nelle schede relative alle scelte dell'otto, del cinque e del due per mille dell'imposta sul reddito delle persone fisiche, secondo le modalit\u00e0 stabilite con provvedimento del direttore dell'Agenzia delle entrate, sentito il Garante per la protezione dei dati personali, entro i termini previsti alla lettera c); \n d) comunicare all'Agenzia delle entrate in via telematica, entro i termini previsti alla lettera c), il risultato finale delle dichiarazioni. Si applicano, ove compatibili, le disposizioni di cui all'art. 16, comma 4-bis, del decreto del Ministro delle finanze 31 maggio 1999, n. 164; \n e) conservare copia delle dichiarazioni e dei relativi prospetti di liquidazione fino al 31 dicembre del secondo anno successivo a quello di presentazione, nonch\u00e9 le schede relative alle scelte per la destinazione del due, del cinque e dell'otto per mille dell'imposta sul reddito delle persone fisiche fino al 31 dicembre del secondo anno successivo a quello di presentazione. \n 3. I sostituti che non prestano assistenza fiscale consentono in ogni caso ai centri l'attivit\u00e0 di raccolta degli atti e documenti necessari per l'attivit\u00e0 di cui alle lettere da c) a f) del comma 3 dell'art. 34. \n 4. I sostituti d'imposta tengono conto del risultato contabile delle dichiarazioni dei redditi elaborate dai centri. Il debito, per saldo e acconto, o il credito risultante dai prospetti di liquidazione delle imposte \u00e8 rispettivamente aggiunto o detratto a carico delle ritenute d'acconto relative al periodo d'imposta in corso al momento della presentazione della dichiarazione.\u00bb. \n - Il testo dell'art. 51-bis del decreto-legge 21 giugno 2013, n. 69 (Disposizioni urgenti per il rilancio dell'economia), convertito, con modificazioni, dalla legge 9 agosto 2013, n. 98 \u00e8 il seguente: \n \u00abArt. 51-bis (Ampliamento dell'assistenza fiscale). - 1. A decorrere dall'anno 2014, i soggetti titolari dei redditi di lavoro dipendente e assimilati indicati agli articoli 49 e 50, comma 1, lettere a), c), c-bis), d), g), con esclusione delle indennit\u00e0 percepite dai membri del Parlamento europeo, i) e l), del testo unico delle imposte sui redditi, di cui al decreto del Presidente della Repubblica 22 dicembre 1986, n. 917, in assenza di un sostituto d'imposta tenuto a effettuare il conguaglio, possono comunque adempiere agli obblighi di dichiarazione dei redditi presentando l'apposita dichiarazione e la scheda ai fini della destinazione del cinque e dell'otto per mille, con le modalit\u00e0 indicate dall'art. 13, comma 1, lettera b), del regolamento di cui al decreto del Ministro delle finanze 31 maggio 1999, n. 164, e successive modificazioni, ai soggetti di cui all'art. 34, comma 4, del decreto legislativo 9 luglio 1997, n. 241, e agli altri soggetti che possono prestare l'assistenza fiscale ai sensi delle disposizioni contenute nel decreto-legge 30 settembre 2005, n. 203, convertito, con modificazioni, dalla legge 2 dicembre 2005, n. 248. \n 2. Se dalle dichiarazioni presentate ai sensi del comma 1 emerge un debito, il soggetto che presta l'assistenza fiscale trasmette telematicamente la delega di versamento utilizzando i servizi telematici resi disponibili dall'Agenzia delle entrate ovvero, entro il decimo giorno antecedente la scadenza del termine di pagamento, consegna la delega di versamento compilata al contribuente che effettua il pagamento con le modalit\u00e0 indicate nell'articolo 19 del decreto legislativo 9 luglio 1997, n. 241. \n 3. Nei riguardi dei contribuenti che presentano la dichiarazione ai sensi del comma 1, i rimborsi sono eseguiti dall'amministrazione finanziaria, sulla base del risultato finale delle dichiarazioni. \n 4. Per l'anno 2013, le dichiarazioni ai sensi del comma 1 possono essere presentate dal 2 al 30 settembre 2013, esclusivamente se dalle stesse risulta un esito contabile finale a credito. Con provvedimento del Direttore dell'Agenzia delle entrate sono stabiliti i termini e le modalit\u00e0 applicative delle disposizioni recate dal presente comma.\u00bb. \n - Il testo dell'art. 17 del decreto del Presidente della Repubblica 7 dicembre 2001, n. 435 (Regolamento recante modifiche aldecreto del Presidente della Repubblica 22 luglio 1998, n. 322, nonch\u00e9 disposizioni per la semplificazione e razionalizzazione di adempimenti tributari) \u00e8 il seguente: \n \u00abArt. 17 (Razionalizzazione dei termini di versamento). - 1. Il versamento del saldo dovuto con riferimento alla dichiarazione dei redditi ed a quella dell'imposta regionale sulle attivit\u00e0 produttive da parte delle persone fisiche, e delle societ\u00e0 o associazioni di cui all'art. 5 del testo unico delle imposte sui redditi, di cui al decreto del Presidente della Repubblica 22 dicembre 1986, n. 917 \u00e8 effettuato entro il 30 giugno dell'anno di presentazione della dichiarazione stessa; le societ\u00e0 o associazioni di cui all'art. 5 del citato testo unico delle imposte sui redditi, nelle ipotesi di cui agli articoli 5 e 5-bis, del decreto del Presidente della Repubblica 22 luglio 1998, n. 322, effettuano i predetti versamenti entro l'ultimo giorno del mese successivo a quello di scadenza del termine di presentazione della dichiarazione. Il versamento del saldo dovuto in base alla dichiarazione relativa all'imposta sul reddito delle persone giuridiche ed a quella dell'imposta regionale sulle attivit\u00e0 produttive \u00e8 effettuato entro l'ultimo giorno del sesto mese successivo a quello di chiusura del periodo d'imposta. I soggetti che in base a disposizioni di legge approvano il bilancio oltre il termine di quattro mesi dalla chiusura dell'esercizio versano il saldo dovuto in base alla dichiarazione relativa all'imposta sul reddito delle persone giuridiche ed a quella dell'imposta regionale sulle attivit\u00e0 produttive entro l'ultimo giorno del mese successivo a quello di approvazione del bilancio. Se il bilancio non \u00e8 approvato nel termine stabilito, in base alle disposizioni di legge di cui al precedente periodo, il versamento \u00e8 comunque effettuato entro l'ultimo giorno del mese successivo a quello di scadenza del termine stesso. \n 2. I versamenti di cui al comma 1 possono essere effettuati entro il trentesimo giorno successivo ai termini ivi previsti, maggiorando le somme da versare dello 0,40 per cento a titolo di interesse corrispettivo. \n 3. I versamenti di acconto dell'imposta sul reddito delle persone fisiche e dell'imposta sul reddito delle persone giuridiche dovuti ai sensi della legge 23 marzo 1977, n. 97, e successive modificazioni, nonch\u00e9 quelli relativi all'imposta regionale sulle attivit\u00e0 produttive, sono effettuati in due rate salvo che il versamento da effettuare alla scadenza della prima rata non superi euro 103. Il quaranta per cento dell'acconto dovuto \u00e8 versato alla scadenza della prima rata e il residuo importo alla scadenza della seconda. Il versamento dell'acconto \u00e8 effettuato, rispettivamente: \n a) per la prima rata, nel termine previsto per il versamento del saldo dovuto in base alla dichiarazione relativa all'anno d'imposta precedente; \n b) per la seconda rata, nel mese di novembre, ad eccezione di quella dovuta dai soggetti all'imposta sul reddito delle persone giuridiche e all'imposta regionale sulle attivit\u00e0 produttive il cui periodo d'imposta non coincide con l'anno solare, che effettuano il versamento di tale rata entro l'ultimo giorno dell'undicesimo mese dello stesso periodo d'imposta.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-12&atto.codiceRedazionale=24G00007&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:52:20.150982"}
{"text": "\n\n\nArt. 3\nEliminazione della Certificazione Unica relativa ai soggetti forfettari e ai soggetti in regime fiscale di vantaggio\n\n\n1. All'articolo 4 del decreto del Presidente della Repubblica 22 luglio 1998, n. 322, dopo il comma 6-sexies, \u00e8 inserito il seguente:\n\u00ab6-septies. A decorrere dall'anno d'imposta 2024, i soggetti indicati al comma 1 che corrispondono compensi, comunque denominati, ai contribuenti che applicano il regime forfettario di cui all'articolo 1, commi da 54 a 89, della legge 23 dicembre 2014, n. 190, ovvero il regime fiscale di vantaggio di cui all'articolo 27, commi 1 e 2, del decreto-legge 6 luglio 2011, n. 98, convertito, con modificazioni, dalla legge 15 luglio 2011, n. 111, sono esonerati dagli adempimenti previsti dai commi 6-ter, 6-quater e 6-quinquies.\u00bb. \n\n\n\n Note all'art. 3: \n - Il testo dell'art. 4 del decreto del Presidente della Repubblica 22 luglio 1998, n. 322 (Regolamento recante modalit\u00e0 per la presentazione delle dichiarazioni relative alle imposte sui redditi, all'imposta regionale sulle attivit\u00e0 produttive e all'imposta sul valore aggiunto, ai sensi dell'art. 3, comma 136, della legge 23 dicembre 1996, n. 662), come modificato dal presente decreto, \u00e8 il seguente: \n \u00abArt. 4 (Dichiarazione e certificazioni dei sostituti d'imposta). - 1. I soggetti indicati nel titolo III del decreto del Presidente della Repubblica 29 settembre 1973, n. 600, obbligati ad operare ritenute alla fonte, che corrispondono compensi, sotto qualsiasi forma, soggetti a ritenute alla fonte secondo le disposizioni dello stesso titolo, nonch\u00e9 gli intermediari e gli altri soggetti che intervengono in operazioni fiscalmente rilevanti tenuti alla comunicazione di dati ai sensi di specifiche disposizioni normative, presentano annualmente una dichiarazione unica, anche ai fini dei contributi dovuti all'Istituto nazionale per la previdenza sociale (I.N.P.S.) e dei premi dovuti all'Istituto nazionale per le assicurazioni contro gli infortuni sul lavoro (I.N.A.I.L.), relativa a tutti i percipienti, redatta in conformit\u00e0 ai modelli approvati con i provvedimenti di cui all'art. 1, comma 1. \n 2. La dichiarazione indica i dati e gli elementi necessari per l'individuazione del sostituto d'imposta, dell'intermediario e degli altri soggetti di cui al precedente comma, per la determinazione dell'ammontare dei compensi e proventi, sotto qualsiasi forma corrisposti, delle ritenute, dei contributi e dei premi, nonch\u00e9 per l'effettuazione dei controlli e gli altri elementi richiesti nel modello di dichiarazione, esclusi quelli che l'Agenzia delle entrate, l'I.N.P.S. e l'I.N.A.I.L. sono in grado di acquisire direttamente e sostituisce le dichiarazioni previste ai fini contributivi e assicurativi. \n 3. Con decreto del Ministro delle finanze, emanato di concerto con i Ministri del tesoro, del bilancio e della programmazione economica e del lavoro e della previdenza sociale, la dichiarazione unica di cui al comma 1 pu\u00f2 essere estesa anche ai contributi dovuti agli altri enti e casse. \n 3-bis. Salvo quanto previsto al comma 6-quinquies, i sostituti d'imposta, comprese le Amministrazioni dello Stato, anche con ordinamento autonomo, di cui al comma 1 dell'articolo 29 del decreto del Presidente della Repubblica 29 settembre 1973, n. 600, e successive modificazioni, che effettuano le ritenute sui redditi a norma degli articoli 23, 24, 25, 25-bis, 25-ter e 29 del citato decreto n. 600 del 1973 nonch\u00e9 dell'articolo 21, comma 15, della legge 27 dicembre 1997, n. 449, e dell'articolo 11 della legge 30 dicembre 1991, n. 413, tenuti al rilascio della certificazione di cui al comma 6-ter del presente articolo, trasmettono in via telematica all'Agenzia delle entrate, direttamente o tramite gli incaricati di cui all'art. 3, commi 2-bis e 3, la dichiarazione di cui al comma 1 del presente articolo, relativa all'anno solare precedente, entro il 31 ottobre di ciascun anno. \n 4. Le attestazioni comprovanti il versamento delle ritenute e ogni altro documento previsto dal decreto di cui all'art. 1 sono conservati per il periodo previsto dall'art. 43, del decreto del Presidente della Repubblica 29 settembre 1973, n. 600, e sono esibiti o trasmessi, su richiesta, all'ufficio competente. La conservazione delle attestazioni relative ai versamenti contributivi e assicurativi resta disciplinata dalle leggi speciali. \n 4-bis. Salvo quanto previsto dal comma 3-bis, i sostituti di imposta, comprese le Amministrazioni dello Stato, anche con ordinamento autonomo, gli intermediari e gli altri soggetti di cui al comma 1 presentano in via telematica, secondo le disposizioni di cui all'art. 3, commi 2, 2-bis, 2-ter e 3, la dichiarazione di cui al comma 1, relativa all'anno solare precedente, entro il 31 ottobre di ciascun anno. \n 5. \n 6. \n 6-bis. I soggetti indicati nell'articolo 29, terzo comma, del decreto del Presidente della Repubblica 29 settembre 1973, n. 600, che corrispondono compensi, sotto qualsiasi forma, soggetti a ritenuta alla fonte comunicano all'Agenzia delle entrate mediante appositi elenchi i dati fiscali dei percipienti. Con provvedimento del direttore dell'Agenzia delle entrate sono stabiliti il contenuto, i termini e le modalit\u00e0 delle comunicazioni, previa intesa con le rispettive Presidenze delle Camere e della Corte costituzionale, con il segretario generale della Presidenza della Repubblica, e, nel caso delle regioni a statuto speciale, con i Presidenti dei rispettivi organi legislativi. Nel medesimo provvedimento pu\u00f2 essere previsto anche l'obbligo di indicare i dati relativi ai contributi dovuti agli enti e casse previdenziali. \n 6-ter. I soggetti indicati nel comma 1 rilasciano un'apposita certificazione unica anche ai fini dei contributi dovuti all'Istituto nazionale per la previdenza sociale (I.N.P.S.) attestante l'ammontare complessivo delle dette somme e valori, l'ammontare delle ritenute operate, delle detrazioni di imposta effettuate e dei contributi previdenziali e assistenziali, nonch\u00e9 gli altri dati stabiliti con il provvedimento amministrativo di approvazione dello schema di certificazione unica. La certificazione \u00e8 unica anche ai fini dei contributi dovuti agli altri enti e casse previdenziali. Con decreto del Ministro dell'economia e delle finanze, emanato di concerto con il Ministro del lavoro e delle politiche sociali, sono stabilite le relative modalit\u00e0 di attuazione. La certificazione unica sostituisce quelle previste ai fini contributivi. \n 6-quater. Le certificazioni di cui al comma 6-ter, sottoscritte anche mediante sistemi di elaborazione automatica, sono consegnate agli interessati entro il 16 marzo dell'anno successivo a quello in cui le somme e i valori sono stati corrisposti ovvero entro dodici giorni dalla richiesta degli stessi in caso di interruzione del rapporto di lavoro. Nelle ipotesi di cui all'art. 27 del decreto del Presidente della Repubblica 29 settembre 1973, n. 600, la certificazione pu\u00f2 essere sostituita dalla copia della comunicazione prevista dagli articoli 7, 8, 9 e 11 della legge 29 dicembre 1962, n. 1745. \n 6-quinquies. Le certificazioni di cui al comma 6-ter sono trasmesse in via telematica all'Agenzia delle entrate direttamente o tramite gli incaricati di cui all'art. 3, commi 2-bis e 3, entro il 16 marzo dell'anno successivo a quello in cui le somme e i valori sono stati corrisposti.\n Entro la stessa data sono altres\u00ec trasmessi in via telematica gli ulteriori dati fiscali e contributivi e quelli necessari per l'attivit\u00e0 di controllo dell'Amministrazione finanziaria e degli enti previdenziali e assicurativi, i dati contenuti nelle certificazioni rilasciate ai soli fini contributivi e assicurativi nonch\u00e9 quelli relativi alle operazioni di conguaglio effettuate a seguito dell'assistenza fiscale prestata ai sensi del decreto legislativo 9 luglio 1997, n. 241, stabiliti con provvedimento del direttore dell'Agenzia delle entrate. La trasmissione in via telematica delle certificazioni di cui al comma 6-ter, contenenti esclusivamente redditi esenti o non dichiarabili mediante la dichiarazione precompilata di cui all'art. 1 del decreto legislativo 21 novembre 2014, n. 175, pu\u00f2 avvenire entro il termine di presentazione della dichiarazione dei sostituti d'imposta di cui al comma 1. Le trasmissioni in via telematica effettuate ai sensi del presente comma sono equiparate a tutti gli effetti alla esposizione dei medesimi dati nella dichiarazione di cui al comma 1. Per ogni certificazione omessa, tardiva o errata si applica la sanzione di cento euro in deroga a quanto previsto dall'art. 12, del decreto legislativo 18 dicembre 1997, n. 472, con un massimo di euro 50.000 per sostituto di imposta. Nei casi di errata trasmissione della certificazione, la sanzione non si applica se la trasmissione della corretta certificazione \u00e8 effettuata entro i cinque giorni successivi alla scadenza indicata nel primo periodo. Se la certificazione \u00e8 correttamente trasmessa entro sessanta giorni dai termini previsti nel primo e nel terzo periodo, la sanzione \u00e8 ridotta a un terzo, con un massimo di euro 20.000. \n 6-quinquies. 1. Nei casi di tardiva o errata trasmissione delle certificazioni uniche relative a somme e valori corrisposti per i periodi d'imposta dal 2015 al 2017, non si fa luogo all'applicazione della sanzione di cui al comma 6-quinquies, se la trasmissione della corretta certificazione \u00e8 effettuata entro il 31 dicembre del secondo anno successivo al termine indicato dal primo periodo del medesimo comma 6-quinquies. \n 6-sexies. L'Agenzia delle entrate, esclusivamente nell'area autenticata del proprio sito internet, rende disponibili agli interessati i dati delle certificazioni pervenute ai sensi del comma 6-quinquies. Gli interessati possono delegare all'accesso anche un soggetto di cui all'art. 3, comma 3. \n 6-septies. A decorrere dall'anno d'imposta 2024, i soggetti indicati al comma 1 che corrispondono compensi, comunque denominati, ai contribuenti che applicano il regime forfettario di cui all'art. 1, commi da 54 a 89, della legge 23 dicembre 2014, n. 190, ovvero il regime fiscale di vantaggio di cui all'art. 27, commi 1 e 2, del decreto-legge 6 luglio 2011, n. 98, convertito, con modificazioni, dalla legge 15 luglio 2011, n. 111, sono esonerati dagli adempimenti previsti dai commi 6-ter, 6-quater e 6-quinquies.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-12&atto.codiceRedazionale=24G00007&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:52:24.246065"}
{"text": "\n\n\nArt. 4\n Procedura telematica per comunicazione cessazione \n incarico di depositario delle scritture contabili\n\n\n1. All'articolo 35 del decreto del Presidente della Repubblica 26 ottobre 1972, n. 633, dopo il comma 3, \u00e8 inserito il seguente:\n\u00ab3-bis. Nel caso di variazione del luogo in cui sono tenuti e conservati i libri, i registri, le scritture e i documenti di cui alla lettera d) del comma 2, se il contribuente ha affidato a terzi l'incarico di tenuta e conservazione dei predetti libri e documenti e non provvede, in caso di cessazione del relativo incarico, alla presentazione della dichiarazione di cui al comma 3, nei successivi sessanta giorni dalla scadenza del termine ivi previsto il depositario avvisa il contribuente, mediante posta elettronica certificata o lettera raccomandata con avviso di ricevimento, che comunicher\u00e0 all'Agenzia delle entrate la cessazione dell'incarico.\nIl depositario, assolto l'onere comunicativo di cui al precedente periodo, entro i medesimi sessanta giorni provvede all'invio di tale comunicazione all'Agenzia delle entrate. A decorrere dalla data di invio di quest'ultima comunicazione, il luogo di conservazione si presume coincidere con il domicilio fiscale del contribuente. Con provvedimento del direttore dell'Agenzia delle entrate, da emanarsi entro novanta giorni dalla data di entrata in vigore della presente disposizione, \u00e8 approvato il modello della comunicazione di cui al primo periodo e sono definite le relative modalit\u00e0 di trasmissione telematica alla medesima Agenzia. La comunicazione di cui al primo periodo \u00e8 resa disponibile al soggetto passivo nella propria area riservata del sito internet dell'Agenzia delle entrate.\u00bb. \n\n\n\n Note all'art. 4: \n - Il testo dell'art. 35 del decreto del Presidente della Repubblica 26 ottobre 1972, n. 633 (Istituzione e disciplina dell'imposta sul valore aggiunto), come modificato dal presente decreto, \u00e8 il seguente: \n \u00abArt. 35 (Disposizione regolamentare concernente le dichiarazioni di inizio, variazione e cessazione attivit\u00e0). - 1. I soggetti che intraprendono l'esercizio di un'impresa, arte o professione nel territorio dello Stato, o vi istituiscono una stabile organizzazione, devono farne dichiarazione entro trenta giorni ad uno degli uffici locali dell'Agenzia delle entrate ovvero ad un ufficio provinciale dell'imposta sul valore aggiunto della medesima Agenzia; la dichiarazione \u00e8 redatta, a pena di nullit\u00e0, su modelli conformi a quelli approvati con provvedimento del direttore dell'Agenzia delle entrate. L'ufficio attribuisce al contribuente un numero di partita I.V.A. che rester\u00e0 invariato anche nelle ipotesi di variazioni di domicilio fiscale fino al momento della cessazione dell'attivit\u00e0 e che deve essere indicato nelle dichiarazioni, nella home-page dell'eventuale sito web e in ogni altro documento ove richiesto. \n 2. Dalla dichiarazione di inizio attivit\u00e0 devono risultare: \n a) per le persone fisiche, il cognome e nome, il luogo e la data di nascita, il codice fiscale, la residenza, il domicilio fiscale e l'eventuale ditta; \n b) per i soggetti diversi dalle persone fisiche, la natura giuridica, la denominazione, ragione sociale o ditta, la sede legale, o in mancanza quella amministrativa, e il domicilio fiscale e deve essere inoltre indicato il codice fiscale per almeno una delle persone che ne hanno la rappresentanza; \n c) per i soggetti residenti all'estero, anche l'ubicazione della stabile organizzazione; \n d) il tipo e l'oggetto dell'attivit\u00e0 e il luogo o i luoghi in cui viene esercitata anche a mezzo di sedi secondarie, filiali, stabilimenti, succursali, negozi, depositi e simili, il luogo o i luoghi in cui sono tenuti e conservati i libri, i registri, le scritture e i documenti prescritti dal presente decreto e da altre disposizioni; \n e) per i soggetti che svolgono attivit\u00e0 di commercio elettronico, l'indirizzo del sito web ed i dati identificativi dell'internet service provider; \n e-bis) per i soggetti che intendono effettuare operazioni intracomunitarie di cui al Titolo II, Capo II del decreto-legge 30 agosto 1993, n. 331, convertito, con modificazioni, dalla legge 29 ottobre 1993, n. 427, la volont\u00e0 di effettuare dette operazioni; \n f) ogni altro elemento richiesto dal modello ad esclusione dei dati che l'Agenzia delle entrate \u00e8 in grado di acquisire autonomamente. \n 3. In caso di variazione di alcuno degli elementi di cui al comma 2 o di cessazione dell'attivit\u00e0, il contribuente deve entro trenta giorni farne dichiarazione ad uno degli uffici indicati dal comma 1, utilizzando modelli conformi a quelli approvati con provvedimento del direttore dell'Agenzia delle entrate. Se la variazione comporta il trasferimento del domicilio fiscale essa ha effetto dal sessantesimo giorno successivo alla data in cui si \u00e8 verificata. In caso di fusione, scissione, conferimenti di aziende o di altre trasformazioni sostanziali che comportano l'estinzione del soggetto d'imposta, la dichiarazione \u00e8 presentata unicamente dal soggetto risultante dalla trasformazione. \n 3-bis. Nel caso di variazione del luogo in cui sono tenuti e conservati i libri, i registri, le scritture e i documenti di cui alla lettera d) del comma 2, se il contribuente ha affidato a terzi l'incarico di tenuta e conservazione dei predetti libri e documenti e non provvede, in caso di cessazione del relativo incarico, alla presentazione della dichiarazione di cui al comma 3, nei successivi sessanta giorni dalla scadenza del termine ivi previsto il depositario avvisa il contribuente, mediante posta elettronica certificata o lettera raccomandata con avviso di ricevimento, che comunicher\u00e0 all'Agenzia delle entrate la cessazione dell'incarico. Il depositario, assolto l'onere comunicativo di cui al precedente periodo, entro i medesimi sessanta giorni provvede all'invio di tale comunicazione all'Agenzia delle entrate. A decorrere dalla data di invio di quest'ultima comunicazione, il luogo di conservazione si presume coincidere con il domicilio fiscale del contribuente. Con provvedimento del direttore dell'Agenzia delle entrate, da emanarsi entro novanta giorni dalla data di entrata in vigore della presente disposizione, \u00e8 approvato il modello della comunicazione di cui al primo periodo e sono definite le relative modalit\u00e0 di trasmissione telematica alla medesima Agenzia.\n La comunicazione di cui al primo periodo \u00e8 resa disponibile al soggetto passivo nella propria area riservata del sito internet dell'Agenzia delle entrate. \n 4. In caso di cessazione dell'attivit\u00e0 il termine per la presentazione della dichiarazione di cui al comma 3 decorre dalla data di ultimazione delle operazioni relative alla liquidazione dell'azienda, per le quali rimangono ferme le disposizioni relative al versamento dell'imposta, alla fatturazione, registrazione, liquidazione e dichiarazione. Nell'ultima dichiarazione annuale deve tenersi conto anche dell'imposta dovuta ai sensi del n. 5) dell'articolo 2, da determinare computando anche le operazioni indicate nel quinto comma dell'articolo 6, per le quali non si \u00e8 ancora verificata l'esigibilit\u00e0 dell'imposta. \n 5. I soggetti che intraprendono l'esercizio di un'impresa, arte o professione, se ritengono di realizzare un volume d'affari che comporti l'applicazione di disposizioni speciali ad esso connesse concernenti l'osservanza di adempimenti o di criteri speciali di determinazione dell'imposta, devono indicarlo nella dichiarazione di inizio attivit\u00e0 da presentare a norma del presente articolo e devono osservare la disciplina stabilita in relazione al volume d'affari dichiarato. \n 6. Le dichiarazioni previste dal presente articolo sono presentate in via telematica secondo le disposizioni di cui ai commi 10 e seguenti ovvero, in duplice esemplare, direttamente ad uno degli uffici di cui al comma 1. Le dichiarazioni medesime possono, in alternativa, essere inoltrate in unico esemplare a mezzo servizio postale mediante raccomandata, con l'obbligo di garantire l'identit\u00e0 del soggetto dichiarante mediante allegazione di idonea documentazione; in tal caso si considerano presentate nel giorno in cui risultano spedite. \n 7. L'ufficio rilascia o invia al contribuente certificato di attribuzione della partita IVA o dell'avvenuta variazione o cessazione dell'attivit\u00e0 e nel caso di presentazione diretta consegna la copia della dichiarazione al contribuente debitamente timbrata. \n 7-bis. L'opzione di cui al comma 2, lettera e-bis), determina l'immediata inclusione nella banca dati dei soggetti passivi che effettuano operazioni intracomunitarie, di cui all'art. 17 del regolamento (CE) n. 904/2010, del Consiglio, del 7 ottobre 2010; fatto salvo quanto disposto dal comma 15-bis, si presume che un soggetto passivo non intende pi\u00f9 effettuare operazioni intracomunitarie qualora non abbia presentato alcun elenco riepilogativo per quattro trimestri consecutivi, successivi alla data di inclusione nella suddetta banca dati. A tal fine l'Agenzia delle entrate procede all'esclusione della partita IVA dalla banca dati di cui al periodo precedente, previo invio di apposita comunicazione al soggetto passivo. \n 7-ter. \n 8. I soggetti tenuti all'iscrizione nel registro delle imprese ovvero alla denuncia al repertorio delle notizie economiche e amministrative (REA) ai sensi, rispettivamente, degli articoli 7 e 9 del decreto del Presidente della Repubblica 7 dicembre 1995, n. 581, concernente il regolamento di attuazione dell'articolo 8, della legge 29 dicembre 1993, n. 580, in materia di istituzione del registro delle imprese, possono assolvere gli obblighi di presentazione delle dichiarazioni di cui al presente articolo presentando le dichiarazioni stesse all'ufficio del registro delle imprese, il quale trasmette i dati in via telematica all'Agenzia delle entrate e rilascia apposita certificazione dell'avvenuta operazione.\n Nel caso di inizio dell'attivit\u00e0 l'ufficio del registro delle imprese comunica al contribuente il numero di partita IVA attribuito in via telematica dall'Agenzia delle entrate. \n 9. Con provvedimento del direttore dell'Agenzia delle entrate pu\u00f2 essere stabilita la data a decorrere dalla quale le dichiarazioni di inizio, variazione e cessazione attivit\u00e0 sono presentate esclusivamente all'ufficio del registro delle imprese ovvero in via telematica secondo le disposizioni di cui ai commi successivi. \n 10. Le dichiarazioni previste dal presente articolo possono essere presentate in via telematica direttamente dai contribuenti o tramite i soggetti di cui all'art. 3, commi 2-bis e 3, del decreto del Presidente della Repubblica n. 322 del 1998; in tal caso si considerano presentate nel giorno in cui sono trasmesse all'Agenzia delle entrate in via telematica e il procedimento di trasmissione si considera concluso nel giorno in cui \u00e8 completata la ricezione da parte dell'Agenzia delle entrate. La prova della presentazione delle dichiarazioni \u00e8 data dalla comunicazione dell'Agenzia delle entrate attestante l'avvenuto ricevimento delle dichiarazioni stesse. \n 11. I soggetti incaricati di cui all'art. 3, commi 2-bis e 3, del decreto del Presidente della Repubblica n. 322 del 1998, restituiscono al contribuente una copia della dichiarazione attestante la data di consegna con l'impegno alla trasmissione in via telematica e rilasciano la certificazione restituita dall'Agenzia delle entrate attestante l'avvenuta operazione e contenente, in caso di inizio attivit\u00e0, il numero di partita IVA attribuito al contribuente. \n 12. In caso di presentazione delle dichiarazioni in via telematica si applicano ai fini della sottoscrizione le disposizioni di cui all'art. 1, comma 6, del decreto del Presidente della Repubblica n. 322 del 1998. \n 13. I soggetti di cui al comma 3 dell'articolo 3 del decreto del Presidente della Repubblica n. 322 del 1998, incaricati della predisposizione delle dichiarazioni previste dal presente articolo, sono obbligati alla trasmissione in via telematica delle stesse. \n 14. Ai fini della conservazione delle dichiarazioni si applicano le disposizioni previste per la conservazione delle dichiarazioni annuali dal decreto del Presidente della Repubblica n. 322 del 1998. \n 15. Le modalit\u00e0 tecniche di trasmissione in via telematica delle dichiarazioni previste dal presente articolo ed i tempi di attivazione del servizio di trasmissione telematica sono stabiliti con provvedimento del direttore dell'Agenzia delle entrate da pubblicare nella Gazzetta Ufficiale. (686) \n 15-bis. L'attribuzione del numero di partita IVA determina la esecuzione di riscontri automatizzati per la individuazione di elementi di rischio connessi al rilascio dello stesso nonch\u00e9 l'eventuale effettuazione di accessi nel luogo di esercizio dell'attivit\u00e0, avvalendosi dei poteri previsti dal presente decreto. Gli Uffici, avvalendosi dei poteri di cui al presente decreto, verificano che i dati forniti da soggetti per la loro identificazione ai fini dell'IVA, siano completi ed esatti.\n In caso di esito negativo, l'Ufficio emana provvedimento di cessazione della partiva IVA e provvede all'esclusione della stessa dalla banca dati dei soggetti passivi che effettuano operazioni intracomunitarie. Con Provvedimento del Direttore dell'Agenzia delle entrate sono stabiliti le modalit\u00e0 operative per l'inclusione delle partite IVA nella banca dati dei soggetti passivi che effettuano operazioni intracomunitarie, nonch\u00e9 i criteri e le modalit\u00e0 di cessazione della partita IVA e dell'esclusione della stessa dalla banca dati medesima. \n 15-bis.1. Ai fini del rafforzamento del presidio di cui al comma 15-bis, l'Agenzia delle entrate effettua specifiche analisi del rischio connesso al rilascio di nuove partite IVA, all'esito delle quali l'ufficio dell'Agenzia delle entrate invita il contribuente a comparire di persona presso il medesimo ufficio, ai sensi dell'articolo 32 del decreto del Presidente della Repubblica 29 settembre 1973, n. 600, per esibire la documentazione di cui agli articoli 14 e 19 del medesimo decreto del Presidente della Repubblica, ove obbligatoria, per consentire in ogni caso la verifica dell'effettivo esercizio dell'attivit\u00e0 di cui agli articoli 4 e 5 del presente decreto e per dimostrare, sulla base di documentazione idonea, l'assenza dei profili di rischio individuati. In caso di mancata comparizione di persona del contribuente ovvero di esito negativo dei riscontri operati sui documenti eventualmente esibiti, l'ufficio emana provvedimento di cessazione della partita IVA. \n 15-bis.2. Ferma restando la disciplina applicabile nelle ipotesi in cui la cessazione della partita IVA comporti l'esclusione della stessa dalla banca dati dei soggetti che effettuano operazioni intracomunitarie, in caso di cessazione ai sensi dei commi 15-bis e 15-bis.1, la partita IVA pu\u00f2 essere successivamente richiesta dal medesimo soggetto, come imprenditore individuale, lavoratore autonomo o rappresentante legale di societ\u00e0, associazione o ente, con o senza personalit\u00e0 giuridica, costituiti successivamente al provvedimento di cessazione della partita IVA, solo previo rilascio di polizza fideiussoria o fideiussione bancaria per la durata di tre anni dalla data del rilascio e per un importo non inferiore a 50.000 euro. In caso di eventuali violazioni fiscali commesse antecedentemente all'emanazione del provvedimento di cessazione, l'importo della fideiussione deve essere pari alle somme, se superiori a 50.000 euro, dovute a seguito di dette violazioni fiscali, semprech\u00e8 non sia intervenuto il versamento delle stesse. \n 15-ter. Con provvedimento del Direttore dell'Agenzia delle entrate sono individuate: \n a) specifiche informazioni da richiedere all'atto della dichiarazione di inizio di attivit\u00e0; \n b) tipologie di contribuenti per i quali l'attribuzione del numero di partita IVA determina la possibilit\u00e0 di effettuare gli acquisti di cui all'art. 38 del decreto-legge 30 agosto 1993, n. 331, convertito, con modificazioni, dalla legge 29 ottobre 1993, n. 427, e successive modificazioni, a condizione che sia rilasciata polizza fideiussoria o fideiussione bancaria per la durata di tre anni dalla data del rilascio e per un importo rapportato al volume d'affari presunto e comunque non inferiore a 50.000 euro. \n 15-quater. \n 15-quinquies. L'Agenzia delle entrate procede d'ufficio alla chiusura delle partite IVA dei soggetti che, sulla base dei dati e degli elementi in suo possesso, risultano non aver esercitato nelle tre annualit\u00e0 precedenti attivit\u00e0 di impresa ovvero attivit\u00e0 artistiche o professionali. Sono fatti salvi i poteri di controllo e accertamento dell'amministrazione finanziaria. Con provvedimento del direttore dell'Agenzia delle entrate sono stabiliti i criteri e le modalit\u00e0 di applicazione del presente comma, prevedendo forme di comunicazione preventiva al contribuente.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-12&atto.codiceRedazionale=24G00007&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:52:28.340670"}
{"text": "\n\n\nArt. 5\n Riorganizzazione degli indici sintetici \n di affidabilit\u00e0 fiscale\n\n\n1. All'articolo 9-bis, del decreto-legge 24 aprile 2017, n. 50, convertito, con modificazioni, dalla legge 21 giugno 2017, n. 96, dopo il comma 2, \u00e8 inserito il seguente: \u00ab2-bis. L'attivit\u00e0 di revisione degli indici sintetici di affidabilit\u00e0 fiscale di cui al comma 2 tiene conto di analisi finalizzate alla riorganizzazione e razionalizzazione degli stessi indici per rappresentare adeguatamente la realt\u00e0 dei comparti economici cui si riferiscono e cogliere le evoluzioni della classificazione delle attivit\u00e0 economiche Ateco.\u00bb. \n\n\n Note all'art. 5: \n - Il testo dell'art. 9-bis del decreto-legge 24 aprile 2017, n. 50 (Disposizioni urgenti in materia finanziaria, iniziative a favore degli enti territoriali, ulteriori interventi per le zone colpite da eventi sismici e misure per lo sviluppo), convertito, con modificazioni, dalla legge 21 giugno 2017, n. 96, come modificato dal presente decreto, \u00e8 il seguente: \n \u00abArt. 9-bis (Indici sintetici di affidabilit\u00e0 fiscale). - 1. Al fine di favorire l'emersione spontanea delle basi imponibili e di stimolare l'assolvimento degli obblighi tributari da parte dei contribuenti e il rafforzamento della collaborazione tra questi e l'Amministrazione finanziaria, anche con l'utilizzo di forme di comunicazione preventiva rispetto alle scadenze fiscali, sono istituiti indici sintetici di affidabilit\u00e0 fiscale per gli esercenti attivit\u00e0 di impresa, arti o professioni, di seguito denominati \"indici\". Gli indici, elaborati con una metodologia basata su analisi di dati e informazioni relativi a pi\u00f9 periodi d'imposta, rappresentano la sintesi di indicatori elementari tesi a verificare la normalit\u00e0 e la coerenza della gestione aziendale o professionale, anche con riferimento a diverse basi imponibili, ed esprimono su una scala da 1 a 10 il grado di affidabilit\u00e0 fiscale riconosciuto a ciascun contribuente, anche al fine di consentire a quest'ultimo, sulla base dei dati dichiarati entro i termini ordinariamente previsti, l'accesso al regime premiale di cui al comma 11. \n 2. Gli indici sono approvati con decreto del Ministro dell'economia e delle finanze entro il mese di marzo del periodo d'imposta successivo a quello per il quale sono applicati. Le eventuali integrazioni degli indici, indispensabili per tenere conto di situazioni di natura straordinaria, anche correlate a modifiche normative e ad andamenti economici e dei mercati, con particolare riguardo a determinate attivit\u00e0 economiche o aree territoriali, sono approvate entro il mese di aprile del periodo d'imposta successivo a quello per il quale sono applicate.\n Gli indici sono soggetti a revisione almeno ogni due anni dalla loro prima applicazione o dall'ultima revisione. Con provvedimento del direttore dell'Agenzia delle entrate, da emanare entro il mese di gennaio di ciascun anno, sono individuate le attivit\u00e0 economiche per le quali devono essere elaborati gli indici ovvero deve esserne effettuata la revisione. Per il periodo d'imposta in corso al 31 dicembre 2017, il provvedimento del direttore dell'Agenzia delle entrate di cui al precedente periodo \u00e8 emanato entro novanta giorni dalla data di entrata in vigore della legge di conversione del presente decreto. \n 2-bis L'attivit\u00e0 di revisione degli indici sintetici di affidabilit\u00e0 fiscale di cui al comma 2 tiene conto di analisi finalizzate alla riorganizzazione e razionalizzazione degli stessi indici per rappresentare adeguatamente la realt\u00e0 dei comparti economici cui si riferiscono e cogliere le evoluzioni della classificazione delle attivit\u00e0 economiche Ateco. \n 3. I dati rilevanti ai fini della progettazione, della realizzazione, della costruzione e dell'applicazione degli indici sono acquisiti dalle dichiarazioni fiscali previste dall'ordinamento vigente, dalle fonti informative disponibili presso l'anagrafe tributaria, le agenzie fiscali, l'Istituto nazionale della previdenza sociale, l'Ispettorato nazionale del lavoro e il Corpo della guardia di finanza, nonch\u00e9 da altre fonti. \n 4. I contribuenti cui si applicano gli indici dichiarano, anche al fine di consentire un'omogenea raccolta informativa, i dati economici, contabili e strutturali rilevanti per l'applicazione degli stessi, sulla base di quanto previsto dalla relativa documentazione tecnica e metodologica approvata con il decreto del Ministro dell'economia e delle finanze di cui al comma 2, indipendentemente dal regime di determinazione del reddito utilizzato. Con provvedimento del direttore dell'Agenzia delle entrate, da emanare entro il 31 gennaio dell'anno per il quale si applicano gli indici, sono individuati i dati di cui al periodo precedente. La disposizione del primo periodo si applica, nelle more dell'approvazione degli indici per tutte le attivit\u00e0 economiche interessate, anche ai parametri previsti dall'art. 3, commi da 181 a 189, della legge 28 dicembre 1995, n. 549, e agli studi di settore previsti dall'art. 62-bis del decreto-legge 30 agosto 1993, n. 331, convertito, con modificazioni, dalla legge 29 ottobre 1993, n. 427. Per i periodi d'imposta 2017 e 2018, il provvedimento di cui al secondo periodo del presente comma \u00e8 emanato entro il termine previsto dall'art. 1, comma 1, del regolamento di cui al decreto del Presidente della Repubblica 22 luglio 1998, n. 322, per l'approvazione dei modelli di dichiarazione relativi ai predetti periodi d'imposta. \n 4-bis. Dai modelli da utilizzare per la comunicazione dei dati rilevanti ai fini dell'applicazione degli indici sono esclusi i dati gi\u00e0 contenuti negli altri quadri dei modelli di dichiarazione previsti ai fini delle imposte sui redditi, approvati con il provvedimento previsto dall'art. 1, comma 1, del regolamento di cui al decreto del Presidente della Repubblica 22 luglio 1998, n. 322, fermo restando l'utilizzo, ai fini dell'applicazione degli indici, di tutti quelli individuati con il provvedimento di cui al comma 4 del presente articolo. L'Agenzia delle entrate rende disponibili agli operatori economici, nell'area riservata del proprio sito internet istituzionale, i dati in suo possesso che risultino utili per la comunicazione di cui al precedente periodo. Le disposizioni del presente comma si applicano dal periodo d'imposta in corso al 31 dicembre 2020. \n 4-ter. Nell'ottica di semplificare l'adempimento di cui al comma 4, l'Agenzia delle entrate rende disponibili ai contribuenti ovvero ai loro intermediari, anche mediante l'utilizzo delle reti telematiche e delle nuove tecnologie, gli elementi e le informazioni in suo possesso riferibili allo stesso contribuente, acquisiti direttamente o pervenuti da terzi, per l'acquisizione dei dati rilevanti ai fini dell'applicazione degli indici. Con provvedimento del direttore dell'Agenzia delle entrate, sentito il Garante per la protezione dei dati personali nei casi previsti dall'art. 36, comma 1, del Regolamento (UE) 2016/679 del Parlamento europeo e del Consiglio, del 27 aprile 2016, sono individuati gli elementi e le informazioni da fornire al contribuente, le fonti informative e le modalit\u00e0 con cui tali dati sono messi a disposizione dello stesso contribuente. Con i provvedimenti del direttore dell'Agenzia delle entrate di approvazione dei modelli degli indici sintetici di affidabilit\u00e0 fiscale, sentito il Garante per la protezione dei dati personali nei casi previsti dall'art. 36, comma 1, del Regolamento (UE) 2016/679 del Parlamento europeo e del Consiglio, del 27 aprile 2016, sono definiti i dati su cui si fonda l'analisi funzionali alla revisione degli indici sintetici di affidabilit\u00e0 fiscale, di cui al comma 2 ed inoltre alla eliminazione delle informazioni non indispensabili ai fini del calcolo, dell'elaborazione o dell'aggiornamento e sar\u00e0 implementato l'invio di dati precompilati da parte dell'Agenzia stessa. \n 5. L'Agenzia delle entrate mette a disposizione dei contribuenti o degli intermediari di cui essi possono avvalersi, anche mediante l'utilizzo delle reti telematiche e delle nuove tecnologie informatiche, appositi programmi informatici di ausilio alla compilazione e alla trasmissione dei dati di cui al comma 4, nonch\u00e9 gli elementi e le informazioni derivanti dall'elaborazione e dall'applicazione degli indici. \n 5-bis. Per l'anno 2024 i programmi informatici di cui al comma 5 di ausilio alla compilazione e alla trasmissione dei dati sono resi disponibili entro il mese di aprile del periodo d'imposta successivo a quello al quale gli stessi sono riferibili. A decorrere dall'anno 2025 i programmi informatici di cui al comma 5 di ausilio alla compilazione e alla trasmissione dei dati sono resi disponibili entro il giorno 15 del mese di marzo del periodo d'imposta successivo a quello al quale gli stessi sono riferibili. \n 6. Gli indici non si applicano ai periodi d'imposta nei quali il contribuente: \n a) ha iniziato o cessato l'attivit\u00e0 ovvero non si trova in condizioni di normale svolgimento della stessa; \n b) dichiara ricavi di cui all'art. 85, comma 1, esclusi quelli di cui alle lettere c), d) ed e), o compensi di cui all'art. 54, comma 1, del testo unico delle imposte sui redditi, di cui al decreto del Presidente della Repubblica 22 dicembre 1986, n. 917, di ammontare superiore al limite stabilito dal decreto di approvazione o revisione dei relativi indici. \n 7. Con decreto del Ministro dell'economia e delle finanze possono essere previste ulteriori ipotesi di esclusione dell'applicabilit\u00e0 degli indici per determinate tipologie di contribuenti. \n 8. Con decreto del Ministro dell'economia e delle finanze \u00e8 istituita una commissione di esperti, designati dallo stesso Ministro, tenuto anche conto delle segnalazioni dell'Amministrazione finanziaria, delle organizzazioni economiche di categoria e degli ordini professionali. La commissione \u00e8 sentita nella fase di elaborazione e, prima dell'approvazione e della pubblicazione di ciascun indice, esprime il proprio parere sull'idoneit\u00e0 dello stesso a rappresentare la realt\u00e0 cui si riferisce nonch\u00e9 sulle attivit\u00e0 economiche per le quali devono essere elaborati gli indici. I componenti della commissione partecipano alle sue attivit\u00e0 a titolo gratuito. Non spetta ad essi il rimborso delle spese eventualmente sostenute. Fino alla costituzione della commissione di cui al presente comma, le sue funzioni sono svolte dalla commissione degli esperti di cui all'art. 10, comma 7, della legge 8 maggio 1998, n. 146. Le funzioni di quest'ultima sono attribuite alla commissione di cui al presente comma a decorrere dalla data della sua costituzione. \n 9. Per i periodi d'imposta per i quali trovano applicazione gli indici, i contribuenti interessati possono indicare nelle dichiarazioni fiscali ulteriori componenti positivi, non risultanti dalle scritture contabili, rilevanti per la determinazione della base imponibile ai fini delle imposte sui redditi, per migliorare il proprio profilo di affidabilit\u00e0 nonch\u00e9 per accedere al regime premiale di cui al comma 11. Tali ulteriori componenti positivi rilevano anche ai fini dell'imposta regionale sulle attivit\u00e0 produttive e determinano un corrispondente maggior volume di affari rilevante ai fini dell'imposta sul valore aggiunto. Ai fini dell'imposta sul valore aggiunto, salva prova contraria, all'ammontare degli ulteriori componenti positivi di cui ai precedenti periodi si applica, tenendo conto dell'esistenza di operazioni non soggette ad imposta ovvero soggette a regimi speciali, l'aliquota media risultante dal rapporto tra l'imposta relativa alle operazioni imponibili, diminuita di quella relativa alle cessioni di beni ammortizzabili, e il volume d'affari dichiarato. \n 10. La dichiarazione degli importi di cui al comma 9 non comporta l'applicazione di sanzioni e interessi a condizione che il versamento delle relative imposte sia effettuato entro il termine e con le modalit\u00e0 previsti per il versamento a saldo delle imposte sui redditi, con facolt\u00e0 di effettuare il pagamento rateale delle somme dovute a titolo di saldo e di acconto delle imposte ai sensi dell'articolo 20 del decreto legislativo 9 luglio 1997, n. 241. \n 11. In relazione ai diversi livelli di affidabilit\u00e0 fiscale conseguenti all'applicazione degli indici, determinati anche per effetto dell'indicazione di ulteriori componenti positivi di cui al comma 9, sono riconosciuti i seguenti benefici: \n a) l'esonero dall'apposizione del visto di conformit\u00e0 per la compensazione di crediti per un importo non superiore a 70.000 euro annui relativamente all'imposta sul valore aggiunto e per un importo non superiore a 50.000 euro annui relativamente alle imposte dirette e all'imposta regionale sulle attivit\u00e0 produttive; \n b) l'esonero dall'apposizione del visto di conformit\u00e0 ovvero dalla prestazione della garanzia per i rimborsi dell'imposta sul valore aggiunto per un importo non superiore a 70.000 euro annui; \n c) l'esclusione dell'applicazione della disciplina delle societ\u00e0 non operative di cui all'art. 30 della legge 23 dicembre 1994, n. 724, anche ai fini di quanto previsto al secondo periodo del comma 36-decies dell'articolo 2 del decreto-legge 13 agosto 2011, n. 138, convertito, con modificazioni, dalla legge 14 settembre 2011, n. 148; \n d) l'esclusione degli accertamenti basati sulle presunzioni semplici di cui all'art. 39, primo comma, lettera d), secondo periodo, del decreto del Presidente della Repubblica 29 settembre 1973, n. 600, e all'art. 54, secondo comma, secondo periodo, del decreto del Presidente della Repubblica 26 ottobre 1972, n. 633; \n e) l'anticipazione di almeno un anno, con graduazione in funzione del livello di affidabilit\u00e0, dei termini di decadenza per l'attivit\u00e0 di accertamento previsti dall'art. 43, comma 1, del decreto del Presidente della Repubblica 29 settembre 1973, n. 600, con riferimento al reddito di impresa e di lavoro autonomo, e dall'art. 57, comma 1, del decreto del Presidente della Repubblica 26 ottobre 1972, n. 633; \n f) l'esclusione della determinazione sintetica del reddito complessivo di cui all'art. 38 del decreto del Presidente della Repubblica 29 settembre 1973, n. 600, a condizione che il reddito complessivo accertabile non ecceda di due terzi il reddito dichiarato. \n 12. Con provvedimento del direttore dell'Agenzia delle entrate sono individuati i livelli di affidabilit\u00e0 fiscale, anche con riferimento alle annualit\u00e0 pregresse, ai quali \u00e8 collegata la graduazione dei benefici premiali indicati al comma 11; i termini di accesso ai benefici possono essere differenziati tenendo conto del tipo di attivit\u00e0 svolto dal contribuente. \n 13. Con riferimento al periodo d'imposta interessato dai benefici premiali di cui al comma 11, in caso di violazioni che comportano l'obbligo di denuncia ai sensi dell'articolo 331 del codice di procedura penale per uno dei reati previsti dal decreto legislativo 10 marzo 2000, n. 74, non si applicano le disposizioni di cui al comma 11, lettere c), d), e) e f), del presente articolo. \n 14. L'Agenzia delle entrate e il Corpo della guardia di finanza, nel definire specifiche strategie di controllo basate su analisi del rischio di evasione fiscale, tengono conto del livello di affidabilit\u00e0 fiscale dei contribuenti derivante dall'applicazione degli indici nonch\u00e9 delle informazioni presenti nell'apposita sezione dell'anagrafe tributaria di cui all'art. 7, sesto comma, del decreto del Presidente della Repubblica 29 settembre 1973, n. 605. \n 15. All'art. 10, comma 12, della legge 8 maggio 1998, n. 146, dopo le parole: \"studi di settore,\" sono inserite le seguenti: \"degli indici sintetici di affidabilit\u00e0 fiscale\". La societ\u00e0 indicata nell'art. 10, comma 12, della legge 8 maggio 1998, n. 146, provvede, altres\u00ec, a porre in essere ogni altra attivit\u00e0 idonea a sviluppare innovative tecniche di elaborazione dei dati, a potenziare le attivit\u00e0 di analisi per contrastare la sottrazione all'imposizione delle basi imponibili, anche di natura contributiva, ad aggiornare la mappa del rischio di evasione e a individuare le relative aree territoriali e settoriali di intervento nonch\u00e9, per favorire l'introduzione del concordato preventivo e l'implementazione dell'adempimento collaborativo di cui al decreto legislativo 5 agosto 2015, n. 128, a porre in essere le attivit\u00e0 di progettazione, di sviluppo e di realizzazione dell'interoperabilit\u00e0 delle banche dati, relativamente agli aspetti metodologici, fermi restando il coordinamento e l'indirizzo da parte dell'Agenzia delle entrate e la cura dei connessi aspetti tecnologici da parte della Sogei S.p.A. Al fine di consentire lo svolgimento delle attivit\u00e0 di cui al precedente periodo e di assicurare il coordinamento delle stesse con ulteriori attivit\u00e0 svolte dalla medesima societ\u00e0 per altre finalit\u00e0 e per conto di altre amministrazioni, la stessa societ\u00e0 pu\u00f2 stipulare specifiche convenzioni con le amministrazioni pubbliche di cui all'art. 1, comma 2, del decreto legislativo 30 marzo 2001, n. 165, ovvero con altri soggetti. Tali convenzioni, aventi ad oggetto anche lo scambio, l'utilizzo e la condivisione dei dati, dei risultati delle elaborazioni e delle nuove metodologie, nonch\u00e9 altre attivit\u00e0, sono stipulate esclusivamente per le finalit\u00e0 stabilite dal presente comma o da altre disposizioni normative. Le convenzioni che hanno ad oggetto la mappa del rischio di evasione e l'analisi per il contrasto della sottrazione di basi imponibili, anche di natura contributiva, sono stipulate, per le rispettive aree di competenza, con le agenzie fiscali, con l'Istituto nazionale della previdenza sociale, con l'Ispettorato nazionale del lavoro e con il Corpo della guardia di finanza. Le quote di partecipazione al capitale della societ\u00e0 di cui al secondo periodo del presente comma possono essere cedute, in tutto o in parte, al Ministero dell'economia e delle finanze - Dipartimento del tesoro, in conformit\u00e0 ai principi disposti dal testo unico di cui al decreto legislativo 19 agosto 2016, n. 175. \n 16. Nei casi di omissione della comunicazione dei dati rilevanti ai fini della costruzione e dell'applicazione degli indici, o di comunicazione inesatta o incompleta dei medesimi dati, si applica la sanzione amministrativa pecuniaria prevista dall'art. 8, comma 1, del decreto legislativo 18 dicembre 1997, n. 471. L'Agenzia delle entrate, prima della contestazione della violazione, mette a disposizione del contribuente, con le modalit\u00e0 di cui all'art. 1, commi da 634 a 636, della legge 23 dicembre 2014, n. 190, le informazioni in proprio possesso, invitando lo stesso ad eseguire la comunicazione dei dati o a correggere spontaneamente gli errori commessi. Del comportamento del contribuente si tiene conto nella graduazione della misura della sanzione. L'Agenzia delle entrate, nei casi di omissione della comunicazione di cui al primo periodo, pu\u00f2 altres\u00ec procedere, previo contraddittorio, all'accertamento dei redditi, dell'imposta regionale sulle attivit\u00e0 produttive e dell'imposta sul valore aggiunto ai sensi, rispettivamente, del secondo comma dell'articolo 39 del decreto del Presidente della Repubblica 29 settembre 1973, n. 600, e dell'articolo 55 del decreto del Presidente della Repubblica 26 ottobre 1972, n. 633. \n 17. Con provvedimento del direttore dell'Agenzia delle entrate sono emanate le ulteriori disposizioni necessarie per l'attuazione del presente articolo. \n 18. Le disposizioni normative e regolamentari relative all'elaborazione e all'applicazione dei parametri previsti dall'art. 3, commi da 181 a 189, della legge 28 dicembre 1995, n. 549, e degli studi di settore previsti dagli articoli 62-bis e 62-sexies del decreto-legge 30 agosto 1993, n. 331, convertito, con modificazioni, dalla legge 29 ottobre 1993, n. 427, cessano di produrre effetti nei confronti dei soggetti interessati agli stessi, con riferimento ai periodi d'imposta in cui si applicano gli indici. Ad eccezione di quanto gi\u00e0 disposto dal presente articolo, le norme che, per fini diversi dall'attivit\u00e0 di controllo, rinviano alle disposizioni citate nel precedente periodo e ai limiti previsti per l'applicazione degli studi di settore si intendono riferite anche agli indici. Per le attivit\u00e0 di controllo, di accertamento e di irrogazione delle sanzioni effettuate in relazione ai periodi d'imposta antecedenti a quelli di cui al primo periodo si applicano le disposizioni vigenti il giorno antecedente la data di entrata in vigore della legge di conversione del presente decreto. Sono abrogati l'articolo 10-bis della legge 8 maggio 1998, n. 146, e l'articolo 7-bis del decreto-legge 22 ottobre 2016, n. 193, convertito, con modificazioni, dalla legge 1\u00ba dicembre 2016, n. 225. \n 19. Dall'attuazione delle disposizioni del presente articolo non devono derivare nuovi o maggiori oneri a carico della finanza pubblica.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-12&atto.codiceRedazionale=24G00007&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:52:32.435652"}
{"text": "\n\n\nArt. 6\nIncremento di sistemi finalizzati a ridurre gli oneri compilativi dei Modelli degli indici sintetici di affidabilit\u00e0 fiscale\n\n\n1. All'articolo 9-bis, del decreto-legge 24 aprile 2017, n. 50, convertito, con modificazioni, dalla legge 21 giugno 2017, n. 96, dopo il comma 4-bis, \u00e8 inserito il seguente: \u00ab4-ter. Nell'ottica di semplificare l'adempimento di cui al comma 4, l'Agenzia delle entrate rende disponibili ai contribuenti ovvero ai loro intermediari, anche mediante l'utilizzo delle reti telematiche e delle nuove tecnologie, gli elementi e le informazioni in suo possesso riferibili allo stesso contribuente, acquisiti direttamente o pervenuti da terzi, per l'acquisizione dei dati rilevanti ai fini dell'applicazione degli indici. Con provvedimento del direttore dell'Agenzia delle entrate, sentito il Garante per la protezione dei dati personali nei casi previsti dall'articolo 36, comma 1, del Regolamento (UE) 2016/679 del Parlamento europeo e del Consiglio, del 27 aprile 2016, sono individuati gli elementi e le informazioni da fornire al contribuente, le fonti informative e le modalit\u00e0 con cui tali dati sono messi a disposizione dello stesso contribuente. Con i provvedimenti del direttore dell'Agenzia delle entrate di approvazione dei modelli degli indici sintetici di affidabilit\u00e0 fiscale, sentito il Garante per la protezione dei dati personali nei casi previsti dall'articolo 36, comma 1, del Regolamento (UE) 2016/679 del Parlamento europeo e del Consiglio, del 27 aprile 2016, sono definiti i dati su cui si fonda l'analisi funzionali alla revisione degli indici sintetici di affidabilit\u00e0 fiscale, di cui al comma 2 ed inoltre alla eliminazione delle informazioni non indispensabili ai fini del calcolo, dell'elaborazione o dell'aggiornamento e sar\u00e0 implementato l'invio di dati precompilati da parte dell'Agenzia stessa.\u00bb. \n\n\n\n2. Alle attivit\u00e0 di cui al presente articolo si provvede con le risorse umane, finanziarie e strumentali disponibili a legislazione vigente. \n\n\n\n Note all'art. 6: \n - Per i riferimenti all'art. 9-bis del decreto-legge 24 aprile 2017, n. 50, convertito, con modificazioni, dalla legge 21 giugno 2017, n. 96, come modificato dal presente decreto, si veda nelle note all'art. 5. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-12&atto.codiceRedazionale=24G00007&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:52:36.527096"}
{"text": "\n\n\nArt. 7\n Disponibilit\u00e0 dei programmi informatici \n per gli indici sintetici di affidabilit\u00e0 fiscale\n\n\n1. All'articolo 9-bis, del decreto-legge 24 aprile 2017, n. 50, convertito, con modificazioni, dalla legge 21 giugno 2017, n. 96, dopo il comma 5, \u00e8 inserito il seguente: \u00ab5-bis. Per l'anno 2024 i programmi informatici di cui al comma 5 di ausilio alla compilazione e alla trasmissione dei dati sono resi disponibili entro il mese di aprile del periodo d'imposta successivo a quello al quale gli stessi sono riferibili. A decorrere dall'anno 2025 i programmi informatici di cui al comma 5 di ausilio alla compilazione e alla trasmissione dei dati sono resi disponibili entro il giorno 15 del mese di marzo del periodo d'imposta successivo a quello al quale gli stessi sono riferibili.\u00bb. \n\n\n\n2. Alle attivit\u00e0 di cui al presente articolo si provvede con le risorse umane, finanziarie e strumentali disponibili a legislazione vigente. \n\n\n\n Note all'art. 7: \n - Per i riferimenti all'art. 9-bis del decreto-legge 24 aprile 2017, n. 50, convertito, con modificazioni, dalla legge 21 giugno 2017, n. 96, come modificato dal presente decreto, si veda nelle note all'art. 5. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-12&atto.codiceRedazionale=24G00007&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:52:40.621171"}
{"text": "\n\n\nArt. 8\n Scadenza dei versamenti rateali \n delle imposte\n\n\n\n\n1. All'articolo 20 del decreto legislativo 9 luglio 1997, n. 241, sono apportate le seguenti modificazioni: \n\na) al comma 1, le parole: \u00ab, previa opzione esercitata dal contribuente in sede di dichiarazione periodica,\u00bb sono soppresse e le parole: \u00abmese di novembre\u00bb sono sostituite dalle seguenti: \u00ab16 dicembre\u00bb; \n\nb) il comma 4 \u00e8 sostituito dal seguente: \u00ab4. I versamenti rateali sono effettuati entro il giorno 16 di ciascun mese.\u00bb. \n\n\n\n\n2. Le disposizioni di cui al comma 1 si applicano a decorrere dal versamento delle somme dovute a titolo di saldo delle imposte relative al periodo d'imposta in corso al 31 dicembre 2023. \n\n\n\n Note all'art. 8: \n - Il testo dell'art. 20, del citato decreto legislativo 9 luglio 1997, n. 241, come modificato dal presente decreto, \u00e8 il seguente: \n \u00abArt. 20 (Pagamenti rateali). - 1. Le somme dovute a titolo di saldo e di acconto delle imposte e dei contributi dovuti dai soggetti titolari di posizione assicurativa in una delle gestioni amministrate dall'INPS, ad eccezione di quelle dovute nel mese di dicembre a titolo di acconto del versamento dell'imposta sul valore aggiunto, possono essere versate in rate mensili di uguale importo, con la maggiorazione degli interessi di cui al comma 2, decorrenti dal mese di scadenza; in ogni caso, il pagamento deve essere completato entro il 16 dicembre dello stesso anno di presentazione della dichiarazione o della denuncia. La disposizione non si applica per le somme dovute ai sensi del titolo III del decreto del Presidente della Repubblica 29 settembre 1973, n. 600. \n 2. La misura dell'interesse \u00e8 pari al tasso previsto dall'Art. 9 del decreto del Presidente della Repubblica 29 settembre 1973, n. 602, maggiorato di un punto percentuale. \n 3. La facolt\u00e0 del comma 1 pu\u00f2 essere esercitata anche dai soggetti non ammessi alla compensazione di cui all'Art. 17, comma 1. \n 4. I versamenti rateali sono effettuati entro il giorno sedici di ciascun mese. \n 5. Le disposizioni del comma 2 si applicano per il calcolo degli interessi di cui all'Art. 3, commi 8 e 9, del decreto del Presidente della Repubblica 4 settembre 1992, n. 395, riguardante gli adempimenti del sostituto d'imposta per il controllo della dichiarazione e per la liquidazione delle imposte e del contributo al Servizio sanitario nazionale.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-12&atto.codiceRedazionale=24G00007&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:52:44.715058"}
{"text": "\n\n\nArt. 9\nAmpliamento soglia versamenti minimi dell'IVA e delle ritenute sui redditi di lavoro autonomo\n\n\n\n\n1. All'articolo 1, comma 4, del decreto del Presidente della Repubblica 23 marzo 1998, n. 100, sono apportate le seguenti modificazioni: \n\na) le parole: \u00ablire cinquantamila\u00bb sono sostituite dalle seguenti: \u00abeuro 100\u00bb; \n\nb) dopo le parole: \u00abrelativo al mese successivo\u00bb sono aggiunte le seguenti: \u00abe comunque entro il 16 dicembre dello stesso anno\u00bb. \n\n\n\n\n\n\n2. All'articolo 7, comma 1, lettera a), del decreto del Presidente della Repubblica 14 ottobre 1999, n. 542, sono apportate le seguenti modificazioni: \n\na) le parole: \u00ablire 50.000\u00bb sono sostituite dalle seguenti: \u00abeuro 100\u00bb; \n\nb) dopo le parole: \u00abtrimestre successivo\u00bb sono aggiunte, in fine, le seguenti: \u00abe comunque entro il 16 dicembre dello stesso anno\u00bb. \n\n\n\n\n3. Le disposizioni di cui ai commi 1 e 2 si applicano a decorrere dalle somme dovute con riferimento alle liquidazioni periodiche relative all'anno d'imposta 2024. \n\n\n\n4. Se l'importo dovuto con riferimento alle ritenute di cui agli articoli 25 e 25-bis del decreto del Presidente della Repubblica 29 settembre 1973, n. 600, non supera il limite di euro 100, il versamento \u00e8 effettuato insieme a quello relativo al mese successivo e comunque entro il 16 dicembre dello stesso anno. Il versamento delle ritenute operate nel mese di dicembre \u00e8 comunque effettuato entro il giorno 16 del mese successivo. \n\n\n\n5. La disposizione di cui al comma 4 si applica ai compensi corrisposti a decorrere dal mese di gennaio 2024. \n\n\n\n\n\n6. All'articolo 25-ter, comma 2-bis, del decreto del Presidente della Repubblica 29 settembre 1973, n. 600, sono apportate le seguenti modificazioni: \n\na) al secondo periodo, le parole: \u00ab30 giugno\u00bb sono sostituite dalle seguenti: \u00ab16 giugno\u00bb e le parole: \u00ab20 dicembre\u00bb sono sostituite dalle seguenti: \u00ab16 dicembre\u00bb; \n\nb) dopo il secondo periodo, \u00e8 aggiunto, in fine, il seguente: \u00abIl versamento delle ritenute operate nel mese di dicembre \u00e8 comunque effettuato entro il giorno 16 del mese successivo.\u00bb. \n\n\n\n\n Note all'art. 9: \n - Il testo dell'art. 1 del decreto del Presidente della Repubblica 23 marzo 1998, n. 100 (Regolamento recante norme per la semplificazione e la razionalizzazione di alcuni adempimenti contabili in materia di imposta sul valore aggiunto, ai sensi dell'art. 3, comma 136, della legge 23 dicembre 1996, n. 662), pubblicato nella Gazzetta Ufficiale 16 aprile 1998, n. 88, come modificato dal presente decreto, \u00e8 il seguente: \n \u00abArt. 1 (Dichiarazioni e versamenti periodici). - 1.\n Entro il giorno 16 di ciascun mese, il contribuente determina la differenza tra l'ammontare complessivo dell'imposta sul valore aggiunto esigibile nel mese precedente, risultante dalle annotazioni eseguite o da eseguire nei registri relativi alle fatture emesse o ai corrispettivi delle operazioni imponibili, e quello dell'imposta, risultante dalle annotazioni eseguite, nei registri relativi ai beni ed ai servizi acquistati, sulla base dei documenti di acquisto di cui \u00e8 in possesso e per i quali il diritto alla detrazione viene esercitato nello stesso mese ai sensi dell'art. 19 del decreto del Presidente della Repubblica 26 ottobre 1972, n. 633. Entro il medesimo termine di cui al periodo precedente pu\u00f2 essere esercitato il diritto alla detrazione dell'imposta relativa ai documenti di acquisto ricevuti e annotati entro il 15 del mese successivo a quello di effettuazione dell'operazione, fatta eccezione per i documenti di acquisto relativi ad operazioni effettuate nell'anno precedente. Il contribuente, qualora richiesto dagli organi dell'Amministrazione finanziaria, fornisce gli elementi in base ai quali ha operato la liquidazione periodica. \n 1-bis. Le disposizioni di cui al comma 1, ultimo periodo, si applicano anche ai soggetti di cui all'art. 7 del decreto del Presidente della Repubblica 14 ottobre 1999, n. 542. \n 1-ter. Resta ferma la possibilit\u00e0 per gli aventi diritto di presentare istanza di rimborso infrannuale. \n 2. \n 2-bis. \n 2-ter. \n 3. A partire dal periodo di imposta in corso alla data di entrata in vigore del presente regolamento, il contribuente che affida a terzi la tenuta della contabilit\u00e0 e ne abbia dato comunicazione all'ufficio dell'imposta sul valore aggiunto competente nella prima dichiarazione annuale presentata nell'anno successivo alla scelta operata, pu\u00f2 fare riferimento, ai fini del calcolo della differenza di imposta relativa al mese precedente, all'imposta divenuta esigibile nel secondo mese precedente.\n Per coloro che iniziano l'attivit\u00e0, l'opzione ha effetto dalla seconda liquidazione periodica. \n 4. Entro il termine stabilito nel comma 1, il contribuente versa l'importo della differenza nei modi di cui all'art. 38 del decreto del Presidente della Repubblica 26 ottobre 1972, n. 633. Se l'importo dovuto non supera il limite di euro 100, il versamento \u00e8 effettuato insieme a quello relativo al mese successivo e comunque entro il 16 dicembre dello stesso anno.\u00bb. \n - Il testo dell'art. 7, del decreto del Presidente della Repubblica 14 ottobre 1999, n. 542 (Regolamento recante modificazioni alle disposizioni relative alla presentazione delle dichiarazioni dei redditi, dell'IRAP e dell'IVA), come modificato dal presente decreto, \u00e8 il seguente: \n \u00abArt. 7 (Semplificazioni per i contribuenti minori relative alle liquidazioni e ai versamenti in materia di imposta sul valore aggiunto). - 1. I contribuenti che nell'anno solare precedente hanno realizzato un volume d'affari non superiore a lire 600 milioni per le imprese aventi per oggetto prestazioni di servizi e per gli esercenti arti o professioni, ovvero lire un miliardo per le imprese aventi per oggetto altre attivit\u00e0, possono optare, per: \n a) l'effettuazione delle liquidazioni periodiche, di cui all'art. 1, comma 1, del decreto del Presidente della Repubblica 23 marzo 1998, n. 100, e dei relativi versamenti dell'imposta entro il 16 del secondo mese successivo a ciascuno dei primi tre trimestri solari; qualora l'imposta non superi il limite di euro 100 il versamento \u00e8 effettuato insieme a quello dovuto per il trimestre successivo e comunque entro il 16 dicembre dello stesso anno; \n b) il versamento dell'imposta dovuta entro il 16 di marzo di ciascun anno, ovvero entro il termine previsto dall'art. 17, comma 1, del regolamento di cui al decreto del Presidente della Repubblica 7 dicembre 2001, n. 435, maggiorando le somme da versare degli interessi nella misura dello 0.40 per cento per ogni mese o frazione di mese successivo alla predetta data. \n 2. Nei confronti dei contribuenti che esercitano contemporaneamente prestazioni di servizi ed altre attivit\u00e0 e non provvedono alla distinta annotazione dei corrispettivi resta applicabile il limite di lire un miliardo relativamente a tutte le attivit\u00e0 esercitate. \n 3. Per i soggetti che esercitano l'opzione di cui al comma 1 le somme devono essere maggiorate degli interessi nella misura dell'1 per cento. \n 3-bis. I soggetti che esercitano l'opzione di cui al comma 1, lettera a), possono annotare le fatture nel registro di cui all'art. 23 del decreto del Presidente della Repubblica 26 ottobre 1972, n. 633, entro la fine del mese successivo al trimestre di effettuazione delle operazioni e con riferimento allo stesso mese di effettuazione delle operazioni.\u00bb \n - Il testo degli articoli 25 e 25-bis del decreto del Presidente della Repubblica 29 settembre 1973, n. 600 \u00e8 il seguente: \n \u00abArt. 25 (Ritenuta sui redditi di lavoro autonomo e su altri redditi). - I soggetti indicati nel primo comma dell'art. 23, che corrispondono a soggetti residenti nel territorio dello Stato compensi comunque denominati, anche sotto forma di partecipazione agli utili, per prestazioni di lavoro autonomo, ancorch\u00e9 non esercitate abitualmente ovvero siano rese a terzi o nell'interesse di terzi o per l'assunzione di obblighi di fare, non fare o permettere devono operare all'atto del pagamento una ritenuta del 20 per cento a titolo di acconto dell'imposta sul reddito delle persone fisiche dovuta dai percipienti, con l'obbligo di rivalsa. La predetta ritenuta deve essere operata dal condominio quale sostituto d'imposta anche sui compensi percepiti dall'amministratore di condominio. La stessa ritenuta deve essere operata sulla parte imponibile delle somme di cui alla lettera b) e sull'intero ammontare delle somme di cui alla lettera c) del comma 2 dell'art. 49 (191) del testo unico delle imposte sui redditi, approvato con decreto del Presidente della Repubblica 22 dicembre 1986, n. 917. La ritenuta \u00e8 elevata al venti per cento per le indennit\u00e0 di cui alle lettere c) e d) del comma 1 dell'art. 16 dello stesso testo unico, concernente tassazione separata. La ritenuta non deve essere operata per le prestazioni effettuate nell'esercizio di imprese. \n Salvo quanto disposto nell'ultimo comma del presente articolo, se i compensi e le altre somme di cui al comma precedente sono corrisposti a soggetti non residenti, deve essere operata una ritenuta a titolo d'imposta nella misura del 30 per cento, anche per le prestazioni effettuate nell'esercizio di imprese. Ne sono esclusi i compensi per prestazioni di lavoro autonomo effettuate all'estero e quelli corrisposti a stabili organizzazioni in Italia di soggetti non residenti. \n Le disposizioni dei precedenti commi non si applicano ai compensi di importo inferiore a lire cinquantamila corrisposti dai soggetti indicati nella lettera c) dell'art. 2 del D.P.R. 29 settembre 1973, n. 598, per prestazioni di lavoro autonomo non esercitato abitualmente e semprech\u00e8 non costituiscano acconto di maggiori compensi. \n I compensi di cui all'art. 23, comma 2, lettera c), del testo unico delle imposte sui redditi, di cui al decreto del Presidente della Repubblica 22 dicembre 1986, n. 917, corrisposti a non residenti sono soggetti ad una ritenuta del trenta per cento a titolo di imposta sulla parte imponibile del loro ammontare. \u00c8 operata, altres\u00ec, una ritenuta del trenta per cento a titolo di imposta sull'ammontare dei compensi corrisposti a non residenti per l'uso o la concessione in uso di attrezzature industriali, commerciali o scientifiche che si trovano nel territorio dello Stato. Ne sono esclusi i compensi corrisposti a stabili organizzazioni nel territorio dello Stato di soggetti non residenti. \n Art. 25-bis (Ritenuta sulle provvigioni inerenti a rapporti di commissione, di agenzia, di mediazione, di rappresentanza di commercio e di procacciamento di affari).\n - I soggetti indicati nel primo comma dell'art. 23, escluse le imprese agricole, i quali corrispondono provvigioni comunque denominate per le prestazioni anche occasionali inerenti a rapporti di commissione, di agenzia, di mediazione, di rappresentanza di commercio e di procacciamento di affari, devono operare all'atto del pagamento una ritenuta a titolo di acconto dell'imposta sul reddito delle persone fisiche o dell'imposta sul reddito delle persone giuridiche dovuta dai percipienti, con obbligo di rivalsa. L'aliquota della suddetta ritenuta si applica nella misura fissata dall'art. 11 del testo unico delle imposte sui redditi, approvato con decreto del Presidente della Repubblica 22 dicembre 1986, n. 917, e successive modificazioni, per il primo scaglione di reddito. \n La ritenuta \u00e8 commisurata al cinquanta per cento dell'ammontare delle provvigioni indicate nel primo comma.\n Se i percipienti dichiarano ai loro committenti, preponenti o mandanti che nell'esercizio della loro attivit\u00e0 si avvalgono in via continuativa dell'opera di dipendenti o di terzi, la ritenuta \u00e8 commisurata al venti per cento dell'ammontare delle stesse provvigioni. \n La ritenuta di cui ai commi precedenti \u00e8 scomputata dall'imposta relativa al periodo di imposta di competenza, purch\u00e9 gi\u00e0 operata al momento della presentazione della dichiarazione annuale, o, alternativamente, dall'imposta relativa al periodo di imposta nel quale \u00e8 stata operata.\n Qualora la ritenuta sia operata successivamente, la stessa \u00e8 scomputata dall'imposta relativa al periodo d'imposta in cui \u00e8 stata effettuata. \n Se le provvigioni, per disposizioni normative o accordi contrattuali, sono direttamente trattenute sull'ammontare delle somme riscosse, i percipienti sono tenuti a rimettere ai committenti, preponenti o mandanti l'importo corrispondente alla ritenuta. Ai fini del computo dei termini per il relativo versamento da parte dei committenti, preponenti o mandanti, la ritenuta si considera operata nel mese successivo a quello in cui le provvigioni sono state trattenute dai percipienti. I committenti, preponenti o mandanti possono tener conto di eventuali errori nella determinazione dell'importo della ritenuta anche in occasione di successivi versamenti, non oltre il terzo mese dell'anno successivo a quello in cui le provvigioni sono state trattenute dai percipienti. \n Le disposizioni dei precedenti commi non si applicano alle provvigioni percepite dalle agenzie di viaggio e turismo, dai rivenditori autorizzati di documenti di viaggio relativi ai trasporti di persone, dai soggetti che esercitano attivit\u00e0 di distribuzione di pellicole cinematografiche, dagli agenti di assicurazione per le prestazioni rese direttamente alle imprese di assicurazione, dai mediatori di assicurazione per i loro rapporti con le imprese di assicurazione e con gli agenti generali delle imprese di assicurazione pubbliche o loro controllate che rendono prestazioni direttamente alle imprese di assicurazione in regime di reciproca esclusiva; dalle aziende ed istituti di credito e dalle societ\u00e0 finanziarie e di locazione finanziaria per le prestazioni rese nell'esercizio delle attivit\u00e0 di collocamento e di compravendita di titoli e valute nonch\u00e9 di raccolta e di finanziamento, dagli agenti, raccomandatari e mediatori marittimi e aerei, dagli agenti e commissionari di imprese petrolifere per le prestazioni ad esse rese direttamente, dai mediatori e rappresentanti di produttori agricoli ed ittici e di imprese esercenti la pesca marittima, dai commissionari che operano nei mercati ortoflorofrutticoli, ittici e di bestiame, nonch\u00e9 dai consorzi e cooperative tra imprese agricole, commerciali ed artigiane non aventi finalit\u00e0 di lucro. \n Per le prestazioni rese dagli incaricati alle vendite a domicilio di cui all'art. 19 del decreto legislativo 31 marzo 1998, n. 114, la ritenuta \u00e8 applicata a titolo d'imposta ed \u00e8 commisurata all'ammontare delle provvigioni percepite ridotto del 22 per cento a titolo di deduzione forfetaria delle spese di produzione del reddito. Per le prestazioni derivanti da mandato di agenzia si applicano le disposizioni indicate nei commi che precedono. \n Con decreto del Ministro dell'economia e delle finanze sono determinati i criteri, i termini e le modalit\u00e0 per la presentazione della dichiarazione indicata nel secondo comma. Tali modalit\u00e0 devono prevedere la trasmissione anche tramite posta elettronica certificata della predetta dichiarazione. La dichiarazione non potr\u00e0 avere limiti di tempo e sar\u00e0 valida fino a revoca ovvero fino alla perdita dei requisiti da parte del contribuente. L'omissione della comunicazione relativa alle variazioni che comportano il venir meno delle predette condizioni comporta l'applicazione delle sanzioni previste dall'art. 11, del decreto legislativo 18 dicembre 1997, n. 471, e successive modificazioni. \n Le disposizioni dei precedenti commi si applicano anche alle provvigioni corrisposte a stabili organizzazioni nel territorio dello Stato di soggetti non residenti.\u00bb. \n - Il testo dell'art. 25-ter del decreto del Presidente della Repubblica 29 settembre 1973, n. 600, come modificato dal presente decreto, \u00e8 il seguente: \n \u00abArt. 25-ter (Ritenute sui corrispettivi dovuti dal condominio all'appaltatore). - 1. Il condominio quale sostituto di imposta opera all'atto del pagamento una ritenuta del 4 per cento a titolo di acconto dell'imposta sul reddito dovuta dal percipiente, con obbligo di rivalsa, sui corrispettivi dovuti per prestazioni relative a contratti di appalto di opere o servizi, anche se rese a terzi o nell'interesse di terzi, effettuate nell'esercizio di impresa. \n 2. La ritenuta di cui al comma 1 \u00e8 operata anche se i corrispettivi sono qualificabili come redditi diversi ai sensi dell'art. 67, comma 1, lettera i), del testo unico delle imposte sui redditi, di cui al decreto del Presidente della Repubblica 22 dicembre 1986, n. 917. \n 2-bis. Il versamento della ritenuta di cui al comma 1 \u00e8 effettuato dal condominio quale sostituto d'imposta quando l'ammontare delle ritenute operate raggiunga l'importo di euro 500. Il condominio \u00e8 comunque tenuto all'obbligo di versamento entro il 16 giugno e il 16 dicembre di ogni anno anche qualora non sia stato raggiunto l'importo stabilito al primo periodo. Il versamento delle ritenute operate nel mese di dicembre \u00e8 comunque effettuato entro il giorno 16 del mese successivo. \n 2-ter. Il pagamento dei corrispettivi di cui al comma 1 deve essere eseguito dai condomini tramite conti correnti bancari o postali a loro intestati ovvero secondo altre modalit\u00e0 idonee a consentire all'amministrazione finanziaria lo svolgimento di efficaci controlli, che possono essere stabilite con decreto del Ministro dell'economia e delle finanze da emanare ai sensi dell'art. 17, comma 3, della legge 23 agosto 1988, n. 400.\n L'inosservanza della presente disposizione comporta l'applicazione delle sanzioni previste dal comma 1 dell'art. 11 del decreto legislativo 18 dicembre 1997, n. 471.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-12&atto.codiceRedazionale=24G00007&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:52:48.812535"}
{"text": "\n\n\nArt. 10\n Sospensione dell'invio di comunicazioni \n e inviti\n\n\n\n\n1. Salvo casi di indifferibilit\u00e0 e urgenza, dal 1\u00b0 al 31 agosto e dal 1\u00b0 al 31 dicembre \u00e8 sospeso l'invio dei seguenti atti, elaborati o emessi dall'Agenzia delle entrate: \n\na) comunicazioni degli esiti dei controlli automatizzati effettuati ai sensi degli articoli 36-bis del decreto del Presidente della Repubblica 29 settembre 1973, n. 600, e 54-bis del decreto del Presidente della Repubblica 26 ottobre 1972, n. 633; \n\nb) comunicazioni degli esiti dei controlli formali effettuati ai sensi dell'articolo 36-ter del decreto del Presidente della Repubblica 29 settembre 1973, n. 600; \n\nc) comunicazioni degli esiti della liquidazione delle imposte dovute sui redditi assoggettati a tassazione separata, di cui all'articolo 1, comma 412, della legge 30 dicembre 2004, n. 311; \n\nd) inviti all'adempimento di cui all'articolo 1, commi da 634 a 636, della legge 23 dicembre 2014, n. 190. \n\n\n\n\n2. Restano ferme le disposizioni di cui all'articolo 7-quater, comma 17, del decreto-legge 22 ottobre 2016, n. 193, convertito, con modificazioni, dalla legge 1\u00b0 dicembre 2016, n. 225 e articolo 37, comma 11-bis, secondo periodo, del decreto-legge 4 luglio 2006, n. 223, convertito, con modificazioni, dalla legge 4 agosto 2006, n. 248. \n\n\n\n Note all'art. 10: \n Il testo dell'art. 36-bis del decreto del Presidente della Repubblica 29 settembre 1973, n. 600 \u00e8 il seguente: \n \u00abArt. 36-bis (Liquidazioni delle imposte, dei contributi, dei premi e dei rimborsi dovuti in base alle dichiarazioni). - 1. Avvalendosi di procedure automatizzate, l'amministrazione finanziaria procede, entro l'inizio del periodo di presentazione delle dichiarazioni relative all'anno successivo, alla liquidazione delle imposte, dei contributi e dei premi dovuti, nonch\u00e9 dei rimborsi spettanti in base alle dichiarazioni presentate dai contribuenti e dai sostituti d'imposta. \n 2. Sulla base dei dati e degli elementi direttamente desumibili dalle dichiarazioni presentate e di quelli in possesso dell'anagrafe tributaria, l'Amministrazione finanziaria provvede a: \n a) correggere gli errori materiali e di calcolo commessi dai contribuenti nella determinazione degli imponibili, delle imposte, dei contributi e dei premi; \n b) correggere gli errori materiali commessi dai contribuenti nel riporto delle eccedenze delle imposte, dei contributi e dei premi risultanti dalle precedenti dichiarazioni; \n c) ridurre le detrazioni d'imposta indicate in misura superiore a quella prevista dalla legge ovvero non spettanti sulla base dei dati risultanti dalle dichiarazioni; \n d) ridurre le deduzioni dal reddito esposte in misura superiore a quella prevista dalla legge; \n e) ridurre i crediti d'imposta esposti in misura superiore a quella prevista dalla legge ovvero non spettanti sulla base dei dati risultanti dalle dichiarazioni; \n f) controllare la rispondenza con la dichiarazione e la tempestivit\u00e0 dei versamenti delle imposte, dei contributi e dei premi dovuti a titolo di acconto e di saldo e delle ritenute alla fonte operate in qualit\u00e0 di sostituto d'imposta. \n 2-bis. Se vi \u00e8 pericolo per la riscossione, l'ufficio pu\u00f2 provvedere, anche prima della presentazione della dichiarazione annuale, a controllare la tempestiva effettuazione dei versamenti delle imposte, dei contributi e dei premi dovuti a titolo di acconto e di saldo e delle ritenute alla fonte operate in qualit\u00e0 di sostituto d'imposta. \n 3. Quando dai controlli automatici eseguiti emerge un risultato diverso rispetto a quello indicato nella dichiarazione ovvero dai controlli eseguiti dall'ufficio, ai sensi del comma 2-bis, emerge un'imposta o una maggiore imposta, l'esito della liquidazione \u00e8 comunicato al contribuente o al sostituto d'imposta per evitare la reiterazione di errori e per consentire la regolarizzazione degli aspetti formali. Qualora a seguito della comunicazione il contribuente o il sostituto di imposta rilevi eventuali dati o elementi non considerati o valutati erroneamente nella liquidazione dei tributi, lo stesso pu\u00f2 fornire i chiarimenti necessari all'amministrazione finanziaria entro i trenta giorni successivi al ricevimento della comunicazione. \n 3-bis. A seguito dello scomputo delle perdite dai maggiori imponibili effettuato ai sensi del secondo periodo del quarto comma dell'art. 42 del presente decreto, del comma 3 dell'art. 40-bis del presente decreto, del comma 1-ter dell'art. 7 del decreto legislativo 19 giugno 1997, n. 218, del comma 2 dell'art. 9-bis del decreto legislativo 19 giugno 1997, n. 218, l'amministrazione finanziaria provvede a ridurre l'importo delle perdite riportabili ai sensi dell'art. 8 e dell'art. 84 del decreto del Presidente della Repubblica 22 dicembre 1986, n. 917, nell'ultima dichiarazione dei redditi presentata. A seguito dello scomputo delle perdite dai maggiori imponibili effettuato ai sensi del primo periodo del quarto comma dell'art. 42 del presente decreto, l'amministrazione finanziaria provvede a ridurre l'importo delle perdite riportabili ai sensi dell'art. 8 e dell'art. 84 del decreto del Presidente della Repubblica 22 dicembre 1986, n. 917, nelle dichiarazioni dei redditi successive a quella oggetto di rettifica e, qualora emerga un maggiore imponibile, procede alla rettifica ai sensi del primo e secondo comma dell'art. 42 del presente decreto. \n 4. I dati contabili risultanti dalla liquidazione prevista nel presente articolo si considerano, a tutti gli effetti, come dichiarati dal contribuente e dal sostituto d'imposta.\u00bb. \n - Il testo dell'art. 54-bis del decreto del Presidente della Repubblica 26 ottobre 1972, n. 633 \u00e8 il seguente: \n \u00abArt. 54-bis (Liquidazione dell'imposta dovuta in base alle dichiarazioni). - 1. Avvalendosi di procedure automatizzate l'amministrazione finanziaria procede, entro l'inizio del periodo di presentazione delle dichiarazioni relative all'anno successivo, alla liquidazione dell'imposta dovuta in base alle dichiarazioni presentate dai contribuenti. \n 2. Sulla base dei dati e degli elementi direttamente desumibili dalle dichiarazioni presentate e di quelli in possesso dell'anagrafe tributaria, l'amministrazione finanziaria provvede a: \n a) correggere gli errori materiali e di calcolo commessi dai contribuenti nella determinazione del volume d'affari e delle imposte; \n b) correggere gli errori materiali commessi dai contribuenti nel riporto delle eccedenze di imposta risultanti dalle precedenti dichiarazioni; \n c) controllare la rispondenza con la dichiarazione e la tempestivit\u00e0 dei versamenti dell'imposta risultante dalla dichiarazione annuale a titolo di acconto e di conguaglio nonch\u00e9 dalle liquidazioni periodiche di cui agli articoli 27, 33, comma 1, lettera a), e 74, quarto comma. \n 2-bis. Se vi \u00e8 pericolo per la riscossione, l'ufficio pu\u00f2 provvedere, anche prima della presentazione della dichiarazione annuale, a controllare la tempestiva effettuazione dei versamenti dell'imposta, da eseguirsi ai sensi dell'art. 1, comma 4, del decreto del Presidente della Repubblica 23 marzo 1998, n. 100, degli articoli 6 e 7 del decreto del Presidente della Repubblica 14 ottobre 1999, n. 542, nonch\u00e9 dell'art. 6 della legge 29 dicembre 1990, n. 405. \n 3. Quando dai controlli automatici eseguiti emerge un risultato diverso rispetto a quello indicato nella dichiarazione, ovvero dai controlli eseguiti dall'ufficio, ai sensi del comma 2-bis, emerge un'imposta o una maggiore imposta, l'esito della liquidazione \u00e8 comunicato ai sensi e per gli effetti di cui al comma 6 dell'art. 60 al contribuente, nonch\u00e9 per evitare la reiterazione di errori e per consentire la regolarizzazione degli aspetti formali.\n Qualora a seguito della comunicazione il contribuente rilevi eventuali dati o elementi non considerati o valutati erroneamente nella liquidazione dei tributi, lo stesso pu\u00f2 fornire i chiarimenti necessari all'amministrazione finanziaria entro i trenta giorni successivi al ricevimento della comunicazione. \n 4. I dati contabili risultanti dalla liquidazione prevista dal presente articolo si considerano, a tutti gli effetti, come dichiarati dal contribuente.\u00bb. \n - Il testo dell'art. 36-ter del decreto del Presidente della Repubblica 29 settembre 1973, n. 600 \u00e8 il seguente: \n \u00abArt. 36-ter (Controllo formale delle dichiarazioni).\n - 1. Gli uffici periferici dell'amministrazione finanziaria, procedono, entro il 31 dicembre del secondo anno successivo a quello di presentazione, al controllo formale delle dichiarazioni presentate dai contribuenti e dai sostituti d'imposta, sulla base dei criteri selettivi fissati dal Ministro delle finanze, tenendo anche conto di specifiche analisi del rischio di evasione e delle capacit\u00e0 operative dei medesimi uffici. \n 2. Senza pregiudizio dell'azione accertatrice a norma degli articoli 37 e seguenti, gli uffici possono: \n a) escludere in tutto o in parte lo scomputo delle ritenute d'acconto non risultanti dalle dichiarazioni dei sostituti d'imposta, dalle comunicazioni di cui all'art. 20, terzo comma, del decreto del Presidente della Repubblica. 29 settembre 1973, n. 605, o dalle certificazioni richieste ai contribuenti ovvero delle ritenute risultanti in misura inferiore a quella indicata nelle dichiarazioni dei contribuenti stessi; \n b) escludere in tutto o in parte le detrazioni d'imposta non spettanti in base ai documenti richiesti ai contribuenti o agli elenchi di cui all'art. 78, comma 25, della legge 30 dicembre 1991, n. 413; \n c) escludere in tutto o in parte le deduzioni dal reddito non spettanti in base ai documenti richiesti ai contribuenti o agli elenchi menzionati nella lettera b); \n d) determinare i crediti d'imposta spettanti in base ai dati risultanti dalle dichiarazioni e ai documenti richiesti ai contribuenti; \n e) liquidare la maggiore imposta sul reddito delle persone fisiche e i maggiori contributi dovuti sull'ammontare complessivo dei redditi risultanti da pi\u00f9 dichiarazioni o certificati di cui all'art. 1, comma 4, lettera d), presentati per lo stesso anno dal medesimo contribuente; \n f) correggere gli errori materiali e di calcolo commessi nelle dichiarazioni dei sostituti d'imposta. \n 3. Ai fini dei commi 1 e 2, il contribuente o il sostituto d'imposta \u00e8 invitato, anche telefonicamente o in forma scritta o telematica, a fornire chiarimenti in ordine ai dati contenuti nella dichiarazione e ad eseguire o trasmettere ricevute di versamento e altri documenti non allegati alla dichiarazione o difformi dai dati forniti da terzi. \n 3-bis. Ai fini del controllo di cui al comma 1, gli uffici, ai sensi dell'art. 6, comma 4, della legge 27 luglio 2000, n. 212, non chiedono ai contribuenti documenti relativi a informazioni disponibili nell'anagrafe tributaria o a dati trasmessi da parte di soggetti terzi in ottemperanza a obblighi dichiarativi, certificativi o comunicativi, salvo che la richiesta riguardi la verifica della sussistenza di requisiti soggettivi che non emergono dalle informazioni presenti nella stessa anagrafe ovvero elementi di informazione in possesso dell'amministrazione finanziaria non conformi a quelli dichiarati dal contribuente. Eventuali richieste di documenti effettuate dall'amministrazione per dati gi\u00e0 in suo possesso sono considerate inefficaci. \n 4. L'esito del controllo formale \u00e8 comunicato al contribuente o al sostituto d'imposta con l'indicazione dei motivi che hanno dato luogo alla rettifica degli imponibili, delle imposte, delle ritenute alla fonte, dei contributi e dei premi dichiarate, per consentire anche la segnalazione di eventuali dati ed elementi non considerati o valutati erroneamente in sede di controllo formale entro i trenta giorni successivi al ricevimento della comunicazione.\u00bb. \n - Il comma 412 dell'art. 1 della legge 30 dicembre 2004, n. 311 \u00e8 il seguente: \n \u00ab412. In esecuzione dell'art. 6, comma 5, della legge 27 luglio 2000, n. 212, l'Agenzia delle entrate comunica mediante raccomandata con avviso di ricevimento ai contribuenti l'esito dell'attivit\u00e0 di liquidazione, effettuata ai sensi dell'art. 36-bis del decreto del Presidente della Repubblica 29 settembre 1973, n. 600, e successive modificazioni, relativamente ai redditi soggetti a tassazione separata. La relativa imposta o la maggiore imposta dovuta, a decorrere dal periodo d'imposta 2001, \u00e8 versata mediante modello di pagamento, di cui all'art. 19 del decreto legislativo 9 luglio 1997, n. 241, precompilato dall'Agenzia. In caso di mancato pagamento entro il termine di trenta giorni dal ricevimento dell'apposita comunicazione si procede all'iscrizione a ruolo, secondo le disposizioni di cui al decreto del Presidente della Repubblica 29 settembre 1973, n. 602, e successive modificazioni, con l'applicazione della sanzione di cui all'art. 13, comma 2, del decreto legislativo 18 dicembre 1997, n. 471, e degli interessi di cui all'art. 20 del predetto decreto n. 602 del 1973, a decorrere dal primo giorno del secondo mese successivo a quello di elaborazione della predetta comunicazione.\u00bb. \n - Il testo dei commi 634 e 636 dell'art. 1 della legge 23 dicembre 2016, n. 190 \u00e8 il seguente: \n \u00ab634. Al fine di introdurre nuove e pi\u00f9 avanzate forme di comunicazione tra il contribuente e l'amministrazione fiscale, anche in termini preventivi rispetto alle scadenze fiscali, finalizzate a semplificare gli adempimenti, stimolare l'assolvimento degli obblighi tributari e favorire l'emersione spontanea delle basi imponibili, l'Agenzia delle entrate mette a disposizione del contribuente, ovvero del suo intermediario, anche mediante l'utilizzo delle reti telematiche e delle nuove tecnologie, gli elementi e le informazioni in suo possesso riferibili allo stesso contribuente, acquisiti direttamente o pervenuti da terzi, relativi anche ai ricavi o compensi, ai redditi, al volume d'affari e al valore della produzione, a lui imputabili, alle agevolazioni, deduzioni o detrazioni, nonch\u00e9 ai crediti d'imposta, anche qualora gli stessi non risultino spettanti. Il contribuente pu\u00f2 segnalare all'Agenzia delle entrate eventuali elementi, fatti e circostanze dalla stessa non conosciuti. \n 636. Con provvedimento del direttore dell'Agenzia delle entrate sono individuate le modalit\u00e0 con cui gli elementi e le informazioni di cui ai commi 634 e 635 sono messi a disposizione del contribuente e della Guardia di finanza.\n Il provvedimento di cui al primo periodo indica, in particolare, le fonti informative, la tipologia di informazioni da fornire al contribuente e le modalit\u00e0 di comunicazione tra quest'ultimo e l'amministrazione, assicurate anche a distanza mediante l'utilizzo delle nuove tecnologie, i livelli di assistenza e i rimedi per la rimozione delle eventuali omissioni e per la correzione degli eventuali errori commessi.\u00bb. \n - Il comma 17 dell'art. 7-quater del decreto-legge 22 ottobre 2016, n. 193, convertito, con modificazioni dalla legge 1\u00b0 dicembre 2016, n. 225, \u00e8 il seguente: \n \u00ab17. Sono sospesi dal 1\u00ba agosto al 4 settembre i termini di trenta giorni previsti dagli articoli 2, comma 2, e 3, comma 1, del decreto legislativo 18 dicembre 1997, n. 462, e dall'art. 1, comma 412, della legge 30 dicembre 2004, n. 311, per il pagamento delle somme dovute, rispettivamente, a seguito dei controlli automatici effettuati ai sensi degli articoli 36-bis del decreto del Presidente della Repubblica 29 settembre 1973, n. 600, e 54-bis del decreto del Presidente della Repubblica 26 ottobre 1972, n. 633, e a seguito dei controlli formali effettuati ai sensi dell'art. 36-ter del citato decreto del Presidente della Repubblica n. 600 del 1973 e della liquidazione delle imposte sui redditi assoggettati a tassazione separata.\u00bb. \n - Il comma 11-bis dell'art. 37 del decreto-legge 4 luglio 2006, n. 223, convertito, con modificazioni, dalla legge 4 agosto 2006, n. 248, \u00e8 il seguente: \n \u00ab11-bis. Gli adempimenti fiscali e il versamento delle somme di cui agli articoli 17 e 20, comma 4, del decreto legislativo 9 luglio 1997, n. 241, che hanno scadenza dal 1\u00b0 al 20 agosto di ogni anno, possono essere effettuati entro il giorno 20 dello stesso mese, senza alcuna maggiorazione. I termini per la trasmissione dei documenti e delle informazioni richiesti ai contribuenti dall'Agenzia delle entrate o da altri enti impositori sono sospesi dal 1\u00ba agosto al 4 settembre, esclusi quelli relativi alle richieste effettuate nel corso delle attivit\u00e0 di accesso, ispezione e verifica, nonch\u00e9 delle procedure di rimborso ai fini dell'imposta sul valore aggiunto.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-12&atto.codiceRedazionale=24G00007&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:52:52.903119"}
{"text": "\n\n\nArt. 11\n Revisione dei termini di presentazione \n delle dichiarazioni fiscali\n\n\n\n\n1. Con effetto dal 2 maggio 2024, al decreto del Presidente della Repubblica 22 luglio 1998, n. 322, sono apportate le seguenti modificazioni: \n\na) all'articolo 2, comma 1, le parole: \u00ab30 novembre\u00bb sono sostituite dalle seguenti: \u00ab30 settembre\u00bb; \n\nb) all'articolo 2, comma 2, le parole: \u00abentro l'ultimo giorno dell'undicesimo mese\u00bb sono sostituite dalle seguenti: \u00abentro l'ultimo giorno del nono mese\u00bb; \n\n\n\n\n2. Per i soggetti con periodo d'imposta non coincidente con l'anno solare per i quali il termine di presentazione delle dichiarazioni dei redditi e dell'imposta regionale sulle attivit\u00e0 produttive relative al periodo d'imposta precedente a quello in corso al 31 dicembre 2023 scade successivamente alla data del 2 maggio 2024, continuano ad applicarsi per il predetto periodo d'imposta i termini di presentazione vigenti anteriormente alla medesima data. \n\n\n\n\n\n3. Con effetto dal 1\u00b0 aprile 2025, al decreto del Presidente della Repubblica 22 luglio 1998, n. 322, sono apportate le seguenti modificazioni: \n\na) all'articolo 2, i commi 1 e 2 sono sostituiti dai seguenti:\n\u00ab1. Le persone fisiche presentano la dichiarazione secondo le disposizioni di cui all'articolo 3, per il tramite di un ufficio delle Poste italiane S.p.a. tra il 1\u00b0 aprile ed il 30 giugno ovvero in via telematica tra il 1\u00b0 aprile e il 30 settembre dell'anno successivo a quello di chiusura del periodo di imposta. Le societ\u00e0 o le associazioni di cui all'articolo 5 del testo unico delle imposte sui redditi di cui al decreto del Presidente della Repubblica 22 dicembre 1986, n. 917, presentano la dichiarazione secondo le disposizioni di cui all'articolo 3 in via telematica tra il 1\u00b0 aprile e il 30 settembre dell'anno successivo a quello di chiusura del periodo di imposta. \n 2. I soggetti all'imposta sul reddito delle societ\u00e0 presentano la dichiarazione secondo le disposizioni di cui all'articolo 3 in via telematica a partire dal 1\u00b0 aprile dell'anno successivo, se il periodo d'imposta coincide con l'anno solare, ed entro l'ultimo giorno del nono mese successivo a quello di chiusura del periodo d'imposta.\u00bb; \n\nb) all'articolo 4, comma 4-bis, le parole: \u00abentro il 31 ottobre di ciascun anno\u00bb sono sostituite dalle seguenti: \u00abtra il 1\u00b0 aprile e il 31 ottobre di ciascun anno\u00bb. \n\n\n\n\n Note all'art. 11: \n - Il testo dell'art. 2 del decreto del Presidente della Repubblica 22 luglio 1998, n. 322, come modificato dal presente decreto, \u00e8 il seguente: \n \u00abArt. 2 (Termine per la presentazione della dichiarazione in materia di imposte sui redditi e di I.R.A.P.). - 1. Le persone fisiche e le societ\u00e0 o le associazioni di cui all'art. 6 del decreto del Presidente della Repubblica 29 settembre 1973, n. 600, presentano la dichiarazione secondo le disposizioni di cui all'art. 3, per il tramite di una banca o di un ufficio della Poste italiane S.p.a. tra il 1\u00b0 maggio ed il 30 giugno ovvero in via telematica entro il 30 settembre dell'anno successivo a quello di chiusura del periodo di imposta. \n 2. I soggetti all'imposta sul reddito delle persone giuridiche, presentano la dichiarazione secondo le disposizioni di cui all'art. 3 in via telematica, entro l'ultimo giorno del nono mese successivo a quello di chiusura del periodo d'imposta. \n 3. I soggetti non tenuti alla presentazione della dichiarazione dei redditi presentano la dichiarazione ai fini dell'imposta regionale sulle attivit\u00e0 produttive entro i termini previsti dal comma 2 e secondo le disposizioni di cui all'art. 3. \n 3-bis. I modelli di dichiarazione, le relative istruzioni e le specifiche tecniche per la trasmissione telematica dei dati sono resi disponibili in formato elettronico dall'Agenzia delle entro il mese di febbraio. \n 4. \n 4-bis. \n 5. \n 6. Per gli interessi e gli altri proventi di cui ai commi da 1 a 3-bis dell'art. 26 del decreto del Presidente della Repubblica 29 settembre 1973, n. 600, e per quelli assoggettati alla ritenuta a titolo d'imposta ai sensi dell'ultimo comma dello stesso articolo e dell'art. 7, commi 1 e 2, del decreto-legge 20 giugno 1996, n. 323, convertito, con modificazioni, dalla legge 8 agosto 1996, n. 425, nonch\u00e9 per i premi e per le vincite di cui all'art. 30, del decreto del Presidente della Repubblica 29 settembre 1973, n. 600, i soggetti all'imposta sul reddito delle persone giuridiche presentano la dichiarazione contestualmente alla dichiarazione dei redditi propri. \n 7. Sono considerate valide le dichiarazioni presentate entro novanta giorni dalla scadenza del termine, salva restando l'applicazione delle sanzioni amministrative per il ritardo. Le dichiarazioni presentate con ritardo superiore a novanta giorni si considerano omesse, ma costituiscono, comunque, titolo per la riscossione delle imposte dovute in base agli imponibili in esse indicati e delle ritenute indicate dai sostituti d'imposta. \n 8. Salva l'applicazione delle sanzioni e ferma restando l'applicazione dell'art. 13 del decreto legislativo 18 dicembre 1997, n. 472, le dichiarazioni dei redditi, dell'imposta regionale sulle attivit\u00e0 produttive e dei sostituti d'imposta possono essere integrate per correggere errori od omissioni, compresi quelli che abbiano determinato l'indicazione di un maggiore o di un minore imponibile o, comunque, di un maggiore o di un minore debito d'imposta ovvero di un maggiore o di un minore credito, mediante successiva dichiarazione da presentare, secondo le disposizioni di cui all'art. 3, utilizzando modelli conformi a quelli approvati per il periodo d'imposta cui si riferisce la dichiarazione, non oltre i termini stabiliti dall'art. 43 del decreto del Presidente della Repubblica 29 settembre 1973, n. 600. \n 8-bis. L'eventuale credito derivante dal minor debito o dal maggiore credito risultante dalle dichiarazioni di cui al comma 8 pu\u00f2 essere utilizzato in compensazione ai sensi dell'art. 17 del decreto legislativo 9 luglio 1997, n. 241.\n Ferma restando in ogni caso l'applicabilit\u00e0 della disposizione di cui al primo periodo per i casi di correzione di errori contabili di competenza, nel caso in cui la dichiarazione oggetto di integrazione a favore sia presentata oltre il termine prescritto per la presentazione della dichiarazione relativa al periodo d'imposta successivo, il credito di cui al periodo precedente pu\u00f2 essere utilizzato in compensazione, ai sensi del citato art. 17 del decreto legislativo n. 241 del 1997, per eseguire il versamento di debiti maturati a partire dal periodo d'imposta successivo a quello in cui \u00e8 stata presentata la dichiarazione integrativa; in tal caso, nella dichiarazione relativa al periodo d'imposta in cui \u00e8 presentata la dichiarazione integrativa \u00e8 indicato il credito derivante dal minor debito o dal maggiore credito risultante dalla dichiarazione integrativa. Resta ferma in ogni caso per il contribuente la possibilit\u00e0 di far valere, anche in sede di accertamento o di giudizio, eventuali errori, di fatto o di diritto, che abbiano inciso sull'obbligazione tributaria, determinando l'indicazione di un maggiore imponibile, di un maggiore debito d'imposta o, comunque, di un minore credito. \n 8-ter. Le dichiarazioni dei redditi e dell'imposta regionale sulle attivit\u00e0 produttive possono essere integrate dai contribuenti per modificare la originaria richiesta di rimborso dell'eccedenza d'imposta esclusivamente per la scelta della compensazione, semprech\u00e8 il rimborso stesso non sia stato gi\u00e0 erogato anche in parte, mediante dichiarazione da presentare entro 120 giorni dalla scadenza del termine ordinario di presentazione, secondo le disposizioni di cui all'art. 3, utilizzando modelli conformi a quelli approvati per il periodo d'imposta cui si riferisce la dichiarazione. \n 9. I termini di presentazione della dichiarazione che scadono di sabato sono prorogati d'ufficio al primo giorno feriale successivo.\u00bb. \n - Il testo dell'art. 2, commi 1 e 2, del decreto del Presidente della Repubblica 22 luglio 1998, n. 322, come modificato dal presente decreto con effetto dal 1\u00b0 aprile 2025, \u00e8 il seguente: \n \u00abArt. 2 (Termine per la presentazione della dichiarazione in materia di imposte sui redditi e di I.R.A.P.). - 1. Le persone fisiche presentano la dichiarazione secondo le disposizioni di cui all'art. 3, per il tramite di un ufficio delle Poste italiane S.p.a. tra il 1\u00b0 aprile ed il 30 giugno ovvero in via telematica tra il 1\u00b0 aprile e il 30 settembre dell'anno successivo a quello di chiusura del periodo di imposta. Le societ\u00e0 o le associazioni di cui all'art. 5 del testo unico delle imposte sui redditi di cui al decreto del Presidente della Repubblica 22 dicembre 1986, n. 917, presentano la dichiarazione secondo le disposizioni di cui all'art. 3 in via telematica tra il 1\u00b0 aprile e il 30 settembre dell'anno successivo a quello di chiusura del periodo di imposta. \n 2. I soggetti all'imposta sul reddito delle societ\u00e0 presentano la dichiarazione secondo le disposizioni di cui all'art. 3 in via telematica a partire dal 1\u00b0 aprile dell'anno successivo, se il periodo d'imposta coincide con l'anno solare, ed entro l'ultimo giorno del nono mese successivo a quello di chiusura del periodo d'imposta.\u00bb. \n - Il testo dell'art. 4 del decreto del Presidente della Repubblica 22 luglio 1998, n. 322, come modificato dal presente decreto, con effetto dal 1\u00b0 aprile 2025, \u00e8 il seguente: \n \u00abArt. 4 (Dichiarazione e certificazioni dei sostituti d'imposta). - 1. I soggetti indicati nel titolo III del decreto del Presidente della Repubblica 29 settembre 1973, n. 600, obbligati ad operare ritenute alla fonte, che corrispondono compensi, sotto qualsiasi forma, soggetti a ritenute alla fonte secondo le disposizioni dello stesso titolo, nonch\u00e9 gli intermediari e gli altri soggetti che intervengono in operazioni fiscalmente rilevanti tenuti alla comunicazione di dati ai sensi di specifiche disposizioni normative, presentano annualmente una dichiarazione unica, anche ai fini dei contributi dovuti all'Istituto nazionale per la previdenza sociale (I.N.P.S.) e dei premi dovuti all'Istituto nazionale per le assicurazioni contro gli infortuni sul lavoro (I.N.A.I.L.), relativa a tutti i percipienti, redatta in conformit\u00e0 ai modelli approvati con i provvedimenti di cui all'art. 1, comma 1. \n 2. La dichiarazione indica i dati e gli elementi necessari per l'individuazione del sostituto d'imposta, dell'intermediario e degli altri soggetti di cui al precedente comma, per la determinazione dell'ammontare dei compensi e proventi, sotto qualsiasi forma corrisposti, delle ritenute, dei contributi e dei premi, nonch\u00e9 per l'effettuazione dei controlli e gli altri elementi richiesti nel modello di dichiarazione, esclusi quelli che l'Agenzia delle entrate, l'I.N.P.S. e l'I.N.A.I.L. sono in grado di acquisire direttamente e sostituisce le dichiarazioni previste ai fini contributivi e assicurativi. \n 3. Con decreto del Ministro delle finanze, emanato di concerto con i Ministri del tesoro, del bilancio e della programmazione economica e del lavoro e della previdenza sociale, la dichiarazione unica di cui al comma 1 pu\u00f2 essere estesa anche ai contributi dovuti agli altri enti e casse. \n 3-bis. Salvo quanto previsto al comma 6-quinquies, i sostituti d'imposta, comprese le Amministrazioni dello Stato, anche con ordinamento autonomo, di cui al comma 1 dell'art. 29 del decreto del Presidente della Repubblica 29 settembre 1973, n. 600, e successive modificazioni, che effettuano le ritenute sui redditi a norma degli articoli 23, 24, 25, 25-bis, 25-ter e 29 del citato decreto n. 600 del 1973 nonch\u00e9 dell'art. 21, comma 15, della legge 27 dicembre 1997, n. 449, e dell'art. 11 della legge 30 dicembre 1991, n. 413, tenuti al rilascio della certificazione di cui al comma 6-ter del presente articolo, trasmettono in via telematica all'Agenzia delle entrate, direttamente o tramite gli incaricati di cui all'art. 3, commi 2-bis e 3, la dichiarazione di cui al comma 1 del presente articolo, relativa all'anno solare precedente, entro il 31 ottobre (74) di ciascun anno. \n 4-bis. Salvo quanto previsto dal comma 3-bis, i sostituti di imposta, comprese le Amministrazioni dello Stato, anche con ordinamento autonomo, gli intermediari e gli altri soggetti di cui al comma 1 presentano in via telematica, secondo le disposizioni di cui all'art. 3, commi 2, 2-bis, 2-ter e 3, la dichiarazione di cui al comma 1, relativa all'anno solare precedente, entro il tra il 1\u00b0 aprile e il 31 ottobre di ciascun anno. \n 5. \n 6. \n 6-bis. I soggetti indicati nell'art. 29, terzo comma, del decreto del Presidente della Repubblica 29 settembre 1973, n. 600, che corrispondono compensi, sotto qualsiasi forma, soggetti a ritenuta alla fonte comunicano all'Agenzia delle entrate mediante appositi elenchi i dati fiscali dei percipienti. Con provvedimento del direttore dell'Agenzia delle entrate sono stabiliti il contenuto, i termini e le modalit\u00e0 delle comunicazioni, previa intesa con le rispettive Presidenze delle Camere e della Corte costituzionale, con il segretario generale della Presidenza della Repubblica, e, nel caso delle regioni a statuto speciale, con i Presidenti dei rispettivi organi legislativi. Nel medesimo provvedimento pu\u00f2 essere previsto anche l'obbligo di indicare i dati relativi ai contributi dovuti agli enti e casse previdenziali. \n 6-ter. I soggetti indicati nel comma 1 rilasciano un'apposita certificazione unica anche ai fini dei contributi dovuti all'Istituto nazionale per la previdenza sociale (I.N.P.S.) attestante l'ammontare complessivo delle dette somme e valori, l'ammontare delle ritenute operate, delle detrazioni di imposta effettuate e dei contributi previdenziali e assistenziali, nonch\u00e9 gli altri dati stabiliti con il provvedimento amministrativo di approvazione dello schema di certificazione unica. La certificazione \u00e8 unica anche ai fini dei contributi dovuti agli altri enti e casse previdenziali. Con decreto del Ministro dell'economia e delle finanze, emanato di concerto con il Ministro del lavoro e delle politiche sociali, sono stabilite le relative modalit\u00e0 di attuazione. La certificazione unica sostituisce quelle previste ai fini contributivi. \n 6-quater. Le certificazioni di cui al comma 6-ter, sottoscritte anche mediante sistemi di elaborazione automatica, sono consegnate agli interessati entro il 16 marzo dell'anno successivo a quello in cui le somme e i valori sono stati corrisposti ovvero entro dodici giorni dalla richiesta degli stessi in caso di interruzione del rapporto di lavoro. Nelle ipotesi di cui all'art. 27 del decreto del Presidente della Repubblica 29 settembre 1973, n. 600, la certificazione pu\u00f2 essere sostituita dalla copia della comunicazione prevista dagli articoli 7, 8, 9 e 11 della legge 29 dicembre 1962, n. 1745. \n 6-quinquies. Le certificazioni di cui al comma 6-ter sono trasmesse in via telematica all'Agenzia delle entrate direttamente o tramite gli incaricati di cui all'art. 3, commi 2-bis e 3, entro il 16 marzo dell'anno successivo a quello in cui le somme e i valori sono stati corrisposti.\n Entro la stessa data sono altres\u00ec trasmessi in via telematica gli ulteriori dati fiscali e contributivi e quelli necessari per l'attivit\u00e0 di controllo dell'Amministrazione finanziaria e degli enti previdenziali e assicurativi, i dati contenuti nelle certificazioni rilasciate ai soli fini contributivi e assicurativi nonch\u00e9 quelli relativi alle operazioni di conguaglio effettuate a seguito dell'assistenza fiscale prestata ai sensi del decreto legislativo 9 luglio 1997, n. 241, stabiliti con provvedimento del direttore dell'Agenzia delle entrate. La trasmissione in via telematica delle certificazioni di cui al comma 6-ter, contenenti esclusivamente redditi esenti o non dichiarabili mediante la dichiarazione precompilata di cui all'art. 1 del decreto legislativo 21 novembre 2014, n. 175, pu\u00f2 avvenire entro il termine di presentazione della dichiarazione dei sostituti d'imposta di cui al comma 1. Le trasmissioni in via telematica effettuate ai sensi del presente comma sono equiparate a tutti gli effetti alla esposizione dei medesimi dati nella dichiarazione di cui al comma 1. Per ogni certificazione omessa, tardiva o errata si applica la sanzione di cento euro in deroga a quanto previsto dall'art. 12, del decreto legislativo 18 dicembre 1997, n. 472, con un massimo di euro 50.000 per sostituto di imposta. Nei casi di errata trasmissione della certificazione, la sanzione non si applica se la trasmissione della corretta certificazione \u00e8 effettuata entro i cinque giorni successivi alla scadenza indicata nel primo periodo. Se la certificazione \u00e8 correttamente trasmessa entro sessanta giorni dai termini previsti nel primo e nel terzo periodo, la sanzione \u00e8 ridotta a un terzo, con un massimo di euro 20.000. \n 6-quinquies.1. Nei casi di tardiva o errata trasmissione delle certificazioni uniche relative a somme e valori corrisposti per i periodi d'imposta dal 2015 al 2017, non si fa luogo all'applicazione della sanzione di cui al comma 6-quinquies, se la trasmissione della corretta certificazione \u00e8 effettuata entro il 31 dicembre del secondo anno successivo al termine indicato dal primo periodo del medesimo comma 6-quinquies. \n 6-sexies. L'Agenzia delle entrate, esclusivamente nell'area autenticata del proprio sito internet, rende disponibili agli interessati i dati delle certificazioni pervenute ai sensi del comma 6-quinquies. Gli interessati possono delegare all'accesso anche un soggetto di cui all'art. 3, comma 3.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-12&atto.codiceRedazionale=24G00007&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:52:57.003983"}
{"text": "\n\n\nArt. 12\nSemestralizzazione dei termini di invio al Sistema Tessera Sanitaria dei dati relativi alle spese sanitarie\n\n\n1. I soggetti tenuti all'invio dei dati delle spese sanitarie al Sistema Tessera Sanitaria per la predisposizione, da parte dell'Agenzia delle entrate della dichiarazione dei redditi precompilata, a partire dal 2024 provvedono alla trasmissione dei dati con cadenza semestrale, entro i termini che sono stabiliti con decreto del Ministero dell'economia e delle finanze. \n\n\n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-12&atto.codiceRedazionale=24G00007&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:53:01.094079"}
{"text": "\n\n\nArt. 13\nEsclusione dalla decadenza dal beneficio in caso di mancata esposizione in dichiarazione dei crediti d'imposta per i quali permane l'obbligo di indicazione in dichiarazione\n\n\n1. La mancata indicazione dei crediti d'imposta derivanti da agevolazioni concesse agli operatori economici nelle dichiarazioni annuali di cui agli articoli 1, 4 e 8 del decreto del Presidente della Repubblica 22 luglio 1998, n. 322, se spettanti, non comporta la decadenza dal beneficio. Per i crediti d'imposta qualificati aiuti di Stato o aiuti de minimis di cui all'articolo 10 del regolamento approvato con decreto del Ministro dello sviluppo economico, di concerto con i Ministri dell'economia e delle finanze e delle politiche agricole alimentari e forestali del 31 maggio 2017, n. 115, resta ferma l'applicazione del comma 2 dell'articolo 17 del medesimo regolamento. Le disposizioni di cui al presente articolo si applicano con riferimento alle dichiarazioni di cui al primo periodo relative ai periodi d'imposta successivi a quello in corso al 31 dicembre 2022. \n\n\n\n Note all'art. 13: \n - Il testo degli articoli 1 e 8 del decreto del Presidente della Repubblica 22 luglio 1998, n. 322 \u00e8 il seguente: \n \u00abArt. 1 (Redazione e sottoscrizione delle dichiarazioni in materia di imposte sui redditi e di I.R.A.P.). - 1. Ai fini delle imposte sui redditi e dell'imposta regionale sulle attivit\u00e0 produttive le dichiarazioni sono redatte, a pena di nullit\u00e0, su modelli conformi a quelli approvati entro il mese di febbraio con provvedimento amministrativo, da pubblicare nella Gazzetta Ufficiale e da utilizzare per le dichiarazioni dei redditi e del valore della produzione relative all'anno precedente ovvero, in caso di periodo di imposta non coincidente con l'anno solare, per le dichiarazioni relative al periodo di imposta in corso alla data del 31 dicembre dell'anno precedente a quello di approvazione. I provvedimenti di approvazione dei modelli di dichiarazione dei sostituti d'imposta di cui all'art. 4, comma 1, e i modelli di dichiarazione di cui agli articoli 34, comma 4, e 37, del decreto legislativo 9 luglio 1997, n. 241, e successive modificazioni, recante norme di semplificazione degli adempimenti dei contribuenti in sede di dichiarazione dei redditi e dell'imposta sul valore aggiunto, nonch\u00e9 di modernizzazione del sistema di gestione delle dichiarazioni, sono emanati entro il mese di febbraio dell'anno in cui i modelli stessi devono essere utilizzati e sono pubblicati nella Gazzetta Ufficiale. \n 2. I modelli di dichiarazione sono resi disponibili in formato elettronico dall'Agenzia delle entrate in via telematica. \n 3. La dichiarazione \u00e8 sottoscritta, a pena di nullit\u00e0, dal contribuente o da chi ne ha la rappresentanza legale o negoziale. La nullit\u00e0 \u00e8 sanata se il contribuente provvede alla sottoscrizione entro trenta giorni dal ricevimento dell'invito da parte del competente ufficio dell'Agenzia delle entrate. (5) \n 4. La dichiarazione dei soggetti diversi dalle persone fisiche \u00e8 sottoscritta, a pena di nullit\u00e0, dal rappresentante legale, e in mancanza da chi ne ha l'amministrazione anche di fatto, o da un rappresentante negoziale. La nullit\u00e0 \u00e8 sanata se il soggetto tenuto a sottoscrivere la dichiarazione vi provvede entro trenta giorni dal ricevimento dell'invito da parte del competente ufficio dell'Agenzia delle entrate. \n 5. La dichiarazione delle societ\u00e0 e degli enti soggetti all'imposta sul reddito delle societ\u00e0 sottoposti al controllo contabile ai sensi del codice civile o di leggi speciali \u00e8 sottoscritta anche dai soggetti che sottoscrivono la relazione di revisione. La dichiarazione priva di tale sottoscrizione \u00e8 valida, salva l'applicazione della sanzione di cui all'art. 9, comma 5, del decreto legislativo 18 dicembre 1997, n. 471, e successive modificazioni. \n 6. In caso di presentazione della dichiarazione in via telematica, le disposizioni dei commi 3, 4 e 5 del presente articolo si applicano con riferimento alla dichiarazione che gli stessi soggetti sono tenuti a conservare.\u00bb \n \u00abArt. 8 (Dichiarazione annuale in materia di imposta sul valore aggiunto e di versamenti unitari da parte di determinati contribuenti). - 1. Il contribuente presenta, secondo le disposizioni di cui all'art. 3, per l'imposta sul valore aggiunto dovuta per il 2016, nel mese di febbraio, e per l'imposta sul valore aggiunto dovuta a decorrere dal 2017, tra il 1\u00b0 febbraio e il 30 aprile in via telematica, la dichiarazione relativa all'imposta sul valore aggiunto dovuta per l'anno solare precedente, redatta in conformit\u00e0 al modello approvato entro il 15 gennaio dell'anno in cui \u00e8 utilizzato con provvedimento amministrativo da pubblicare nella Gazzetta Ufficiale . La dichiarazione annuale \u00e8 presentata anche dai contribuenti che non hanno effettuato operazioni imponibili. Sono esonerati dall'obbligo di presentazione della dichiarazione i contribuenti che nell'anno solare precedente hanno registrato esclusivamente operazioni esenti dall'imposta di cui all'art. 10 del decreto del Presidente della Repubblica 26 ottobre 1972, n. 633, e successive modificazioni, salvo che siano tenuti alle rettifiche delle detrazioni di cui all'art. 19-bis2 del medesimo decreto, ovvero abbiano registrato operazioni intracomunitarie, nonch\u00e9 i contribuenti esonerati ai sensi di specifiche disposizioni normative. \n 2. Nella dichiarazione sono indicati i dati e gli elementi necessari per l'individuazione del contribuente, per la determinazione dell'ammontare delle operazioni e dell'imposta e per l'effettuazione dei controlli, nonch\u00e9 gli altri elementi richiesti nel modello di dichiarazione, esclusi quelli che l'Agenzia delle entrate \u00e8 in grado di acquisire direttamente. \n 3. Le detrazioni sono esercitate entro il termine stabilito dall'art. 19, comma 1, secondo periodo, del decreto del Presidente della Repubblica 26 ottobre 1972, n. 633. \n 4. In caso di fallimento o di liquidazione coatta amministrativa, la dichiarazione relativa all'imposta dovuta per l'anno solare precedente, semprech\u00e8 i relativi termini di presentazione non siano ancora scaduti, \u00e8 presentata dai curatori o dai commissari liquidatori con le modalit\u00e0 e i termini ordinari di cui al comma 1 ovvero entro quattro mesi dalla nomina se quest'ultimo termine scade successivamente al termine ordinario. Con le medesime modalit\u00e0 e nei termini ordinari, i curatori o i commissari liquidatori presentano la dichiarazione per le operazioni registrate nell'anno solare in cui \u00e8 dichiarato il fallimento ovvero la liquidazione coatta amministrativa.\n Per le operazioni registrate nella parte dell'anno solare anteriore alla dichiarazione di fallimento o di liquidazione coatta amministrativa \u00e8 anche presentata, in via telematica ed entro quattro mesi dalla nomina, apposita dichiarazione al competente ufficio dell'Agenzia delle entrate ai fini della eventuale insinuazione al passivo della procedura concorsuale. \n 5. \n 6. Per la sottoscrizione, la presentazione e la conservazione della dichiarazione relativa all'imposta sul valore aggiunto si applicano le disposizioni di cui all'art. 1, commi 2, 3 e 4, all'art. 2, commi 7 e 9, e all'art. 3. \n 6-bis. Salva l'applicazione delle sanzioni e ferma restando l'applicazione dell'art. 13 del decreto legislativo 18 dicembre 1997, n. 472, le dichiarazioni dell'imposta sul valore aggiunto possono essere integrate per correggere errori od omissioni, compresi quelli che abbiano determinato l'indicazione di un maggiore o di un minore imponibile o, comunque, di un maggiore o di un minore debito d'imposta ovvero di una maggiore o di una minore eccedenza detraibile, mediante successiva dichiarazione da presentare, secondo le disposizioni di cui all'art. 3, utilizzando modelli conformi a quelli approvati per il periodo d'imposta cui si riferisce la dichiarazione, non oltre i termini stabiliti dall'art. 57 del decreto del Presidente della Repubblica 26 ottobre 1972, n. 633. \n 6-ter. L'eventuale credito derivante dal minor debito o dalla maggiore eccedenza detraibile risultante dalle dichiarazioni di cui al comma 6-bis, presentate entro il termine prescritto per la presentazione della dichiarazione relativa al periodo d'imposta successivo, pu\u00f2 essere portato in detrazione in sede di liquidazione periodica o di dichiarazione annuale, ovvero utilizzato in compensazione ai sensi dell'art. 17 del decreto legislativo 9 luglio 1997, n. 241, ovvero, semprech\u00e8 ricorrano per l'anno per cui \u00e8 presentata la dichiarazione integrativa i requisiti di cui agli articoli 30 e 34, comma 9, del decreto del Presidente della Repubblica 26 ottobre 1972, n. 633, chiesto a rimborso. \n 6-quater. L'eventuale credito derivante dal minor debito o dalla maggiore eccedenza detraibile risultante dalle dichiarazioni di cui al comma 6-bis, presentate oltre il termine prescritto per la presentazione della dichiarazione relativa al periodo d'imposta successivo, pu\u00f2 essere chiesto a rimborso ove ricorrano, per l'anno per cui \u00e8 presentata la dichiarazione integrativa, i requisiti di cui agli articoli 30 e 34, comma 9, del decreto del Presidente della Repubblica 26 ottobre 1972, n. 633, ovvero pu\u00f2 essere utilizzato in compensazione, ai sensi dell'art. 17 del decreto legislativo 9 luglio 1997, n. 241, per eseguire il versamento di debiti maturati a partire dal periodo d'imposta successivo a quello in cui \u00e8 stata presentata la dichiarazione integrativa. Nella dichiarazione relativa al periodo d'imposta in cui \u00e8 presentata la dichiarazione integrativa \u00e8 indicato il credito derivante dal minor debito o dal maggiore credito risultante dalla dichiarazione integrativa. \n 6-quinquies. Resta ferma in ogni caso per il contribuente la possibilit\u00e0 di far valere, anche in sede di accertamento o di giudizio, eventuali errori, di fatto o di diritto, che abbiano inciso sull'obbligazione tributaria, determinando l'indicazione di un maggiore imponibile, di un maggiore debito d'imposta o, comunque, di una minore eccedenza detraibile. \n 7. I soggetti di cui all'art. 73, primo comma, lettera e), del decreto del Presidente della Repubblica 26 ottobre 1972, n. 633, eseguono i versamenti dell'imposta sul valore aggiunto secondo le modalit\u00e0 e i termini indicati nel capo terzo del decreto legislativo 9 luglio 1997, n. 241.\u00bb. \n - Per i riferimenti all'art. 4 del decreto del Presidente della Repubblica 22 luglio 1998, n. 322, si veda nelle note all'art. 3. \n - Il testo dell'art. 10 del decreto del Ministro dello sviluppo economico, di concerto con i Ministri dell'economia e delle finanze e delle politiche agricole, alimentari e forestali 31 maggio 2017, n. 115, \u00abRegolamento recante la disciplina per il funzionamento del Registro nazionale degli aiuti di Stato, ai sensi dell'art. 52, comma 6, della legge 24 dicembre 2012, n. 234 e successive modifiche e integrazioni.\u00bb, \u00e8 il seguente: \n \u00abArt. 1. (Registrazione degli aiuti non subordinati all'emanazione di provvedimenti di concessione). - 1. Ai fini dei controlli previsti dal presente decreto, gli aiuti individuali non subordinati all'emanazione di provvedimenti di concessione o di autorizzazione alla fruizione comunque denominati si intendono concessi e sono registrati nel Registro nazionale aiuti nell'esercizio finanziario successivo a quello della fruizione da parte del soggetto beneficiario. Gli aiuti fiscali aventi medesime caratteristiche si intendono concessi e sono registrati nel Registro nazionale aiuti, ai fini del presente decreto, nell'esercizio finanziario successivo a quello di presentazione della dichiarazione fiscale nella quale sono dichiarati. Con riferimento agli aiuti di cui al presente comma, per il calcolo del cumulo degli aiuti de minimis, il Registro nazionale aiuti utilizza quale data di concessione quella in cui \u00e8 effettuata la registrazione dell'aiuto individuale. \n 2. Agli adempimenti di cui al comma 1 provvedono l'Agenzia delle entrate, l'Agenzia delle dogane e dei monopoli, l'ente previdenziale o assistenziale di pertinenza, ovvero gli altri soggetti competenti preposti alla fase di fruizione degli aiuti di cui al medesimo comma 1. Il presente articolo si applica a tutti gli aiuti individuali di cui al comma 1 i cui presupposti per la fruizione si verificano a decorrere dalla data di entrata in vigore del presente regolamento e, relativamente agli aiuti fiscali, a quelli i cui presupposti per la fruizione si verificano dal periodo d'imposta successivo a quello in corso al 31 dicembre 2017. \n 3. I soggetti di cui al comma 2, ove necessario, adottano disposizioni per l'opportuna informazione dei destinatari degli aiuti previsti al comma 1 e per le eventuali comunicazioni da parte di questi ultimi ai fini del rispetto degli obblighi previsti dal presente articolo. \n 4. Per gli aiuti de minimis e gli aiuti de minimis SIEG, l'impossibilit\u00e0 di registrazione dell'aiuto per effetto del superamento dell'importo complessivo concedibile in relazione alla tipologia di aiuto de minimis pertinente determina l'illegittimit\u00e0 della fruizione. \n 5. Le informazioni di cui all'art. 3, comma 2, lettere d), e) ed f), per la registrazione dell'aiuto individuale sono specificate con il provvedimento di cui all'art. 8, comma 4. \n 6. Con riferimento agli obblighi di registrazione dei regimi di aiuti e degli aiuti ad hoc che prevedono gli aiuti individuali di cui al comma 1, il termine per la relativa registrazione \u00e8 pari a sessanta giorni decorrenti dalla data di entrata in vigore della norma primaria, ovvero del provvedimento di attuazione, che consente la fruizione dell'aiuto individuale da parte del soggetto beneficiario. La predetta registrazione, nel caso di regimi di aiuti e di aiuti ad hoc subordinati alla preventiva comunicazione ovvero alla notifica alla Commissione europea, deve intervenire entro sessanta giorni, rispettivamente, dalla data di comunicazione nazionale del regime di aiuti o dell'aiuto ad hoc alla Commissione europea ovvero dalla data di ricevimento dell'autorizzazione da parte della medesima del regime di aiuti o aiuto ad hoc notificato. La registrazione deve intervenire, comunque, prima della registrazione dell'aiuto individuale. \n 7. Il presente articolo si applica anche agli aiuti di Stato e agli aiuti de minimis subordinati all'emanazione di provvedimenti di concessione o di autorizzazione alla fruizione comunque denominati il cui importo non \u00e8 determinabile nei predetti provvedimenti ma solo a seguito della presentazione della dichiarazione resa a fini fiscali nella quale sono dichiarati.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-12&atto.codiceRedazionale=24G00007&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:53:05.247083"}
{"text": "\n\n\nArt. 14\n Innalzamento della soglia per l'esonero dall'apposizione \n del visto di conformit\u00e0\n\n\n1. All'articolo 9-bis, comma 11, del decreto-legge 24 aprile 2017, n. 50, convertito, con modificazioni, dalla legge 21 giugno 2017, n. 96, le lettere a) e b) sono sostituite dalle seguenti: \u00aba) l'esonero dall'apposizione del visto di conformit\u00e0 per la compensazione di crediti per un importo non superiore a 70.000 euro annui relativamente all'imposta sul valore aggiunto e per un importo non superiore a 50.000 euro annui relativamente alle imposte dirette e all'imposta regionale sulle attivit\u00e0 produttive; \n b) l'esonero dall'apposizione del visto di conformit\u00e0 ovvero dalla prestazione della garanzia per i rimborsi dell'imposta sul valore aggiunto per un importo non superiore a 70.000 euro annui;\u00bb. \n\n\n\n Note all'art. 14: \n - Per i riferimenti all'art. 9-bis del decreto-legge 24 aprile 2017, n. 50, convertito, con modificazioni dalla legge 21 giugno 2017, n. 96, come modificato dal presente decreto, si veda nelle note all'art. 5. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-12&atto.codiceRedazionale=24G00007&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:53:09.343416"}
{"text": "\n\n\nArt. 15\n Semplificazione dei modelli di dichiarazione relativi \n alle imposte sui redditi, all'IRAP e all'IVA\n\n\n1. Al fine di semplificare la modulistica relativa all'adempimento degli obblighi dichiarativi, a decorrere dal periodo d'imposta in corso al 31 dicembre 2023, con i provvedimenti del direttore dell'Agenzia delle entrate, sentito il Garante per la protezione dei dati personali nei casi previsti dall'articolo 36, comma 1, del Regolamento (UE) 2016/679 del Parlamento europeo e del Consiglio, del 27 aprile 2016, che approvano i modelli dichiarativi di cui agli articoli 1 e 8 del decreto del Presidente della Repubblica 22 luglio 1998, n. 322, sono progressivamente eliminate da ciascun modello le informazioni che non sono rilevanti ai fini della liquidazione dell'imposta o che l'Agenzia delle entrate pu\u00f2 acquisire tramite sistemi di interoperabilit\u00e0 delle banche dati proprie e nella titolarit\u00e0 di altre amministrazioni. Con i medesimi provvedimenti del direttore dell'Agenzia delle entrate sono progressivamente ridotte, le informazioni relative ai crediti d'imposta derivanti da agevolazioni concesse agli operatori economici da indicare nei modelli dichiarativi. \n\n\n\n2. A decorrere dal medesimo periodo indicato al comma 1, all'articolo 2, comma 36-vicies ter, del decreto-legge 13 agosto 2011, n. 138, convertito, con modificazioni, dalla legge 14 settembre 2011, n. 148, le parole: \u00abe nelle dichiarazioni in materia di imposte sui redditi e imposte sul valore aggiunto indicano gli estremi identificativi dei rapporti con gli operatori finanziari di cui all'articolo 7, sesto comma, del decreto del Presidente della Repubblica 29 settembre 1973, n. 605, in corso nel periodo di imposta\u00bb sono soppresse. \n\n\n\n3. A decorrere dalle opzioni da esercitarsi per i periodi d'imposta successivi a quello in corso al 31 dicembre 2024, all'articolo 1 della legge 27 dicembre 2006, n. 296, il comma 120, primo periodo, \u00e8 sostituito dal seguente: \u00abL'opzione per il regime speciale \u00e8 esercitata nella dichiarazione dei redditi presentata nel periodo d'imposta anteriore a quello dal quale il contribuente intende avvalersene.\u00bb. \n\n\n\n Note all'art. 15: \n - Per i riferimenti all'art. 36, comma 1, del regolamento (UE) 2016/679 del Parlamento europeo e del Consiglio del 27 aprile 2016 vedi riferimenti all'art. 6. \n - Per i riferimenti agli articoli 1 e 8 del decreto del Presidente della Repubblica 22 luglio 1998, n. 322 vedi note all'art. 13. \n - Il testo dell'art. 2, comma 36-vicies-ter, del decreto-legge 13 agosto 2011, n. 138, convertito, con modificazioni dalla legge 14 settembre 2011, n. 148, come modificato dal presente decreto, \u00e8 il seguente: \"36-vicies ter. Per gli esercenti imprese o arti e professioni con ricavi e compensi dichiarati non superiori a 5 milioni di euro, i quali per tutte le operazioni attive e passive effettuate nell'esercizio dell'attivit\u00e0 utilizzano esclusivamente strumenti di pagamento diversi dal denaro contante, le sanzioni amministrative previste dagli articoli 1, 5 e 6 del decreto legislativo 18 dicembre 1997, n. 471, sono ridotte alla met\u00e0.\u00bb. \n - Il testo dell'art. 1, comma 120, della legge 27 dicembre 2006, n. 296, come modificato dal presente decreto, \u00e8 il seguente: \u00ab120. L'opzione per il regime speciale \u00e8 esercitata nella dichiarazione dei redditi presentata nel periodo d'imposta anteriore a quello dal quale il contribuente intende avvalersene. Per il periodo d'imposta successivo a quello in corso alla data del 31 dicembre 2009 l'opzione per il regime speciale \u00e8 esercitata entro il 30 aprile 2010 e ha effetto dall'inizio del medesimo periodo d'imposta, anche nel caso in cui i requisiti di cui al comma 119 siano posseduti nel predetto termine. L'opzione \u00e8 irrevocabile e comporta per la societ\u00e0 l'assunzione della qualifica di \u00abSociet\u00e0 di investimento immobiliare quotata\u00bb (SIIQ) che deve essere indicata nella denominazione sociale, anche nella forma abbreviata, nonch\u00e9 in tutti i documenti della societ\u00e0 stessa.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-12&atto.codiceRedazionale=24G00007&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:53:13.438494"}
{"text": "\n\n\nArt. 16\n Semplificazione della dichiarazione annuale \n dei sostituti d'imposta\n\n\n1. Al fine di semplificare la dichiarazione annuale presentata dai sostituti d'imposta, i soggetti indicati nel titolo III del decreto del Presidente della Repubblica 29 settembre 1973, n. 600, obbligati a operare ritenute alla fonte, che corrispondono compensi che costituiscono redditi di lavoro dipendente o autonomo, sotto qualsiasi forma, effettuano i versamenti mensili delle ritenute e delle trattenute indicando anche l'importo delle ritenute e delle trattenute operate, gli eventuali importi a credito e gli altri dati individuati con il provvedimento del direttore dell'Agenzia delle entrate di cui al comma 7. \n\n\n\n2. Le comunicazioni dei dati effettuate ai sensi del presente articolo sono equiparate a tutti gli effetti alla esposizione dei medesimi dati nella dichiarazione dei sostituti d'imposta di cui all'articolo 4, comma 1, del decreto del Presidente della Repubblica 22 luglio 1998, n. 322. \n\n\n\n3. In via sperimentale, possono avvalersi delle disposizioni del presente articolo i sostituti d'imposta di cui al comma 1 con un numero complessivo di dipendenti al 31 dicembre dell'anno precedente non superiore a cinque. Con provvedimento del direttore dell'Agenzia delle entrate pu\u00f2 essere ampliato il numero massimo di dipendenti.\nL'adesione al sistema semplificato di cui al comma 1 tramite comportamento concludente \u00e8 vincolante per l'intero anno d'imposta per cui \u00e8 esercitata. \n\n\n\n4. Il pagamento delle ritenute e delle trattenute di cui al comma 1 \u00e8 effettuato con le modalit\u00e0 di cui all'articolo 17 del decreto legislativo 9 luglio 1997, n. 241, presentando il modello F24 esclusivamente mediante i servizi telematici dell'Agenzia delle entrate. Contestualmente all'invio dei dati di cui al comma 1, ai fini del pagamento delle ritenute, il sostituto d'imposta autorizza l'Agenzia delle entrate all'addebito sul proprio conto identificato dal relativo codice IBAN, intrattenuto presso una banca, Poste Italiane o un prestatore di servizi di pagamento, convenzionati con la medesima Agenzia. \n\n\n\n5. La trasmissione dei dati e il versamento di cui al comma 1 sono effettuati direttamente dal sostituto d'imposta o tramite gli incaricati di cui all'articolo 3, commi 2-bis e 3, del decreto del Presidente della Repubblica 22 luglio 1998, n. 322. \n\n\n\n6. Le disposizioni di cui al presente articolo si applicano a decorrere dai versamenti relativi alle dichiarazioni dei sostituti d'imposta dell'anno d'imposta 2025. \n\n\n\n7. Con provvedimento del direttore dell'Agenzia delle entrate sono individuati gli ulteriori elementi informativi da comunicare e sono definiti modalit\u00e0 e termini per la trasmissione dei dati, nonch\u00e9 ogni altra disposizione di attuazione. \n\n\n\n8. Alle attivit\u00e0 di cui al presente articolo si provvede con le risorse umane, finanziarie e strumentali disponibili a legislazione vigente. \n\n\n\n Note all'art. 16: \n - Per i riferimenti all'art. 4 del decreto del Presidente della Repubblica 22 luglio 1998, n. 322 si veda nelle note all'art. 3. \n - Il testo dell'art. 17 del decreto legislativo 9 luglio 1997, n. 241 \u00e8 il seguente: \n \u00abArt. 17 (Oggetto). - 1. I contribuenti eseguono versamenti unitari delle imposte, dei contributi dovuti all'INPS e delle altre somme a favore dello Stato, delle regioni e degli enti previdenziali, con eventuale compensazione dei crediti, dello stesso periodo, nei confronti dei medesimi soggetti, risultanti dalle dichiarazioni e dalle denunce periodiche presentate successivamente alla data di entrata in vigore del presente decreto. Tale compensazione deve essere effettuata entro la data di presentazione della dichiarazione successiva. La compensazione del credito annuale o relativo a periodi inferiori all'anno dell'imposta sul valore aggiunto, dei crediti relativi alle imposte sui redditi e alle relative addizionali, alle imposte sostitutive delle imposte sui redditi e all'imposta regionale sulle attivit\u00e0 produttive, per importi superiori a 5.000 euro annui, pu\u00f2 essere effettuata a partire dal decimo giorno successivo a quello di presentazione della dichiarazione o dell'istanza da cui il credito emerge. \n 2. Il versamento unitario e la compensazione riguardano i crediti e i debiti relativi: \n a) alle imposte sui redditi, alle relative addizionali e alle ritenute alla fonte riscosse mediante versamento diretto ai sensi dell'art. 3 del decreto del Presidente della Repubblica 29 settembre 1973, n. 602; per le ritenute di cui al secondo comma del citato art. 3 resta ferma la facolt\u00e0 di eseguire il versamento presso la competente sezione di tesoreria provinciale dello Stato; in tal caso non \u00e8 ammessa la compensazione; \n b) all'imposta sul valore aggiunto dovuta ai sensi degli articoli 27 e 33 del decreto del Presidente della Repubblica 26 ottobre 1972, n. 633, e quella dovuta dai soggetti di cui all'art. 74; \n c) alle imposte sostitutive delle imposte sui redditi e dell'imposta sul valore aggiunto; \n d) all'imposta prevista dall'art. 3, comma 143, lettera a), della legge 23 dicembre 1996, n. 662; \n d-bis) all'imposta prevista dall'art. 1, commi da 491 a 500, della legge 24 dicembre 2012, n. 228; \n e) ai contributi previdenziali dovuti da titolari di posizione assicurativa in una delle gestioni amministrate da enti previdenziali, comprese le quote associative; \n f) ai contributi previdenziali ed assistenziali dovuti dai datori di lavoro e dai committenti di prestazioni di collaborazione coordinata e continuativa di cui all'art. 49, comma 2, lettera a), del testo unico delle imposte sui redditi, approvato con decreto del Presidente della Repubblica 22 dicembre 1986, n. 917; \n g) ai premi per l'assicurazione contro gli infortuni sul lavoro e le malattie professionali dovuti ai sensi del testo unico approvato con decreto del Presidente della Repubblica 30 giugno 1965, n. 1124; \n h) agli interessi previsti in caso di pagamento rateale ai sensi dell'art. 20; \n h-bis) al saldo per il 1997 dell'imposta sul patrimonio netto delle imprese, istituita con decreto-legge 30 settembre 1992, n. 394, convertito, con modificazioni, dalla legge 26 novembre 1992, n. 461, e del contributo al Servizio sanitario nazionale di cui all'art. 31 della legge 28 febbraio 1986, n. 41, come da ultimo modificato dall'art. 4 del decreto-legge 23 febbraio 1995, n. 41, convertito, con modificazioni, dalla legge 22 marzo 1995, n. 85; \n h-ter) alle altre entrate individuate con decreto del Ministro delle finanze, di concerto con il Ministro del tesoro, del bilancio e della programmazione economica, e con i Ministri competenti per settore; \n h-quater) al credito d'imposta spettante agli esercenti sale cinematografiche; \n h-quinquies) alle somme che i soggetti tenuti alla riscossione dell'incremento all'addizionale comunale debbono riversare all'INPS, ai sensi dell'art. 6-quater del decreto-legge 31 gennaio 2005, n. 7, convertito, con modificazioni, dalla legge 31 marzo 2005, n. 43, e successive modificazioni; \n h-sexies) alle tasse sulle concessioni governative; \n h-septies) alle tasse scolastiche. \n 2-bis. \n 2-ter. Qualora il credito di imposta utilizzato in compensazione risulti superiore all'importo previsto dalle disposizioni che fissano il limite massimo dei crediti compensabili ai sensi del presente articolo, il modello F24 \u00e8 scartato. La progressiva attuazione della disposizione di cui al periodo precedente \u00e8 fissata con provvedimenti del direttore dell'Agenzia delle entrate. Con provvedimento del direttore dell'Agenzia delle entrate sono altres\u00ec indicate le modalit\u00e0 con le quali lo scarto \u00e8 comunicato al soggetto interessato. \n 2-quater. In deroga alle previsioni di cui all'art. 8, comma 1, della legge 27 luglio 2000, n. 212, per i contribuenti a cui sia stato notificato il provvedimento di cessazione della partita IVA, ai sensi dell'art. 35, comma 15-bis, del decreto del Presidente della Repubblica 26 ottobre 1972, n. 633, \u00e8 esclusa la facolt\u00e0 di avvalersi, a partire dalla data di notifica del provvedimento, della compensazione dei crediti, ai sensi del comma 1 del presente articolo; detta esclusione opera a prescindere dalla tipologia e dall'importo dei crediti, anche qualora questi ultimi non siano maturati con riferimento all'attivit\u00e0 esercitata con la partita IVA oggetto del provvedimento, e rimane in vigore fino a quando la partita IVA risulti cessata. \n 2-quinquies. In deroga alle previsioni di cui all'art. 8, comma 1, della legge 27 luglio 2000, n. 212, per i contribuenti a cui sia stato notificato il provvedimento di esclusione della partita IVA dalla banca dati dei soggetti passivi che effettuano operazioni intracomunitarie, ai sensi dell'art. 35, comma 15-bis, del decreto del Presidente della Repubblica 26 ottobre 1972, n. 633, \u00e8 esclusa la facolt\u00e0 di avvalersi, a partire dalla data di notifica del provvedimento, della compensazione dei crediti IVA, ai sensi del comma 1 del presente articolo; detta esclusione rimane in vigore fino a quando non siano rimosse le irregolarit\u00e0 che hanno generato l'emissione del provvedimento di esclusione. \n 2-sexies. Nel caso di utilizzo in compensazione di crediti in violazione di quanto previsto dai commi 2-quater e 2-quinquies, il modello F24 \u00e8 scartato. Lo scarto \u00e8 comunicato tramite i servizi telematici dell'Agenzia delle entrate al soggetto che ha trasmesso il modello F24, mediante apposita ricevuta.\u00bb. \n - Per i riferimenti all'art. 3 del decreto del Presidente della Repubblica 22 luglio 1998, n. 322 si veda nelle note all'art. 11. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-12&atto.codiceRedazionale=24G00007&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:53:17.533561"}
{"text": "\n\n\nArt. 17\n Addebito in conto dell'I24 \n con scadenze future\n\n\n1. Per i versamenti ricorrenti, rateizzati e predeterminati, di imposte, contributi e altre somme cui si applica la disciplina dell'articolo 17 del decreto legislativo 9 luglio 1997, n. 241, effettuati attraverso i servizi telematici dell'Agenzia delle entrate, il contribuente o l'intermediario autorizzato pu\u00f2 disporre in via preventiva l'addebito di somme dovute per scadenze future, su un conto aperto presso un intermediario della riscossione convenzionato con la stessa Agenzia. Con provvedimento del direttore dell'Agenzia delle entrate sono stabiliti i criteri e le modalit\u00e0 applicative del presente articolo. \n\n\n\n Note all'art. 17: \n - Per i riferimenti all'art. 17 del decreto legislativo 9 luglio 1997, n. 241, si veda nelle note all'art. 16. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-12&atto.codiceRedazionale=24G00007&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:53:21.638107"}
{"text": "\n\n\nArt. 18\n Pagamento delle somme dovute \n con modello F24 mediante PagoPA\n\n\n1. Per i versamenti di imposte, contributi e altre somme cui si applica la disciplina dell'articolo 17 del decreto legislativo 9 luglio 1997, n. 241, il contribuente pu\u00f2 utilizzare anche gli strumenti di pagamento offerti dalla piattaforma di cui all'articolo 5, comma 2, del decreto legislativo 7 marzo 2005, n. 82. Con uno o pi\u00f9 provvedimenti del direttore dell'Agenzia delle entrate, sentito il Ministero dell'economia e delle finanze - Dipartimento della ragioneria generale dello Stato e il Dipartimento per la trasformazione digitale della Presidenza del Consiglio dei ministri, sono definite le modalit\u00e0 e i termini per l'attuazione, anche progressiva, del presente articolo. \n\n\n\n2. All'articolo 5, comma 2-quater, del decreto legislativo 7 marzo 2005, n. 82, le parole da \u00ab, fino\u00bb a \u00abcomma 2\u00bb sono soppresse. \n\n\n\n Note all'art. 18: \n - Per i riferimenti all'art. 17 del decreto legislativo 9 luglio 1997, n. 241, si veda nelle note all'art. 16. \n - Il testo dell'art. 5 del decreto legislativo 7 marzo 2005, n. 82, come modificato dal presente decreto, \u00e8 il seguente: \n \u00abArt. 5 (Effettuazione di pagamenti con modalit\u00e0 informatiche). - 1. I soggetti di cui all'art. 2, comma 2, sono obbligati ad accettare, tramite la piattaforma di cui al comma 2, i pagamenti spettanti a qualsiasi titolo attraverso sistemi di pagamento elettronico, ivi inclusi, per i micro-pagamenti, quelli basati sull'uso del credito telefonico. Tramite la piattaforma elettronica di cui al comma 2, resta ferma la possibilit\u00e0 di accettare anche altre forme di pagamento elettronico, senza discriminazione in relazione allo schema di pagamento abilitato per ciascuna tipologia di strumento di pagamento elettronico come definita ai sensi dell'art. 2, punti 33), 34) e 35) del regolamento UE 2015/751 del Parlamento europeo e del Consiglio del 29 aprile 2015 relativo alle commissioni interbancarie sulle operazioni di pagamento basate su carta. \n 2. Al fine di dare attuazione al comma 1, la Presidenza del Consiglio dei ministri mette a disposizione, attraverso il Sistema pubblico di connettivit\u00e0, una piattaforma tecnologica per l'interconnessione e l'interoperabilit\u00e0 tra le pubbliche amministrazioni e i prestatori di servizi di pagamento abilitati, al fine di assicurare, attraverso gli strumenti di cui all'art. 64, l'autenticazione dei soggetti interessati all'operazione in tutta la gestione del processo di pagamento. \n 2-bis. \n 2-ter. I soggetti di cui all'art. 2, comma 2, consentono di effettuare pagamenti elettronici tramite la piattaforma di cui al comma 2 anche per il pagamento spontaneo di tributi di cui all'art. 2-bis del decreto-legge 22 ottobre 2016, n. 193, convertito, con modificazioni dalla legge 1\u00b0 dicembre 2016, n. 225. \n 2-quater. I prestatori di servizi di pagamento abilitati eseguono pagamenti a favore delle pubbliche amministrazioni attraverso l'utilizzo della piattaforma di cui al comma 2. Resta fermo il sistema dei versamenti unitari di cui all'art. 17 e seguenti del decreto legislativo 9 luglio 1997, n. 241, Capo III. \n 2-quinquies. Tramite la piattaforma di cui al comma 2, le informazioni sui pagamenti sono messe a disposizione anche del Ministero dell'economia e delle finanze - Dipartimento Ragioneria generale dello Stato. \n 2-sexies. La piattaforma tecnologica di cui al comma 2 pu\u00f2 essere utilizzata anche per facilitare e automatizzare, attraverso i pagamenti elettronici, i processi di certificazione fiscale tra soggetti privati, tra cui la fatturazione elettronica e la memorizzazione e trasmissione dei dati dei corrispettivi giornalieri di cui agli articoli 1 e 2 del decreto legislativo 5 agosto 2015, n. 127. (77) \n 2-septies. Con decreto del Presidente del Consiglio dei Ministri o del Ministro delegato per l'innovazione tecnologica e la digitalizzazione, di concerto con il Ministro dell'economia e delle finanze, sono definite le regole tecniche di funzionamento della piattaforma tecnologica e dei processi di cui al comma 2-sexies. \n 3. \n 3-bis. \n 3-ter. \n 4. L'Agenzia per l'Italia digitale, sentita la Banca d'Italia, definisce linee guida per l'attuazione del presente articolo e per la specifica dei codici identificativi del pagamento di cui al comma 1 e le modalit\u00e0 attraverso le quali il prestatore dei servizi di pagamento mette a disposizione dell'ente le informazioni relative al pagamento medesimo. \n 5. Le attivit\u00e0 previste dal presente articolo si svolgono con le risorse umane, finanziarie e strumentali disponibili a legislazione vigente.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-12&atto.codiceRedazionale=24G00007&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:53:25.735161"}
{"text": "\n\n\nArt. 19\nDichiarazione dei redditi precompilata per le persone fisiche compresi i titolari di partita IVA\n\n\n\n\n1. All'articolo 1 del decreto legislativo 21 novembre 2014, n. 175 sono apportate le seguenti modificazioni: \n\na) dopo il comma 1, \u00e8 inserito il seguente: \u00ab1-bis. A decorrere dal 2024, in via sperimentale, utilizzando le informazioni e i dati indicati al comma 1, l'Agenzia delle entrate rende disponibile telematicamente, entro il 30 aprile di ciascun anno, la dichiarazione precompilata relativa ai redditi prodotti nell'anno precedente anche alle persone fisiche titolari di redditi differenti da quelli indicati al medesimo comma 1. Con riferimento agli oneri indicati nella dichiarazione precompilata forniti dai soggetti terzi si applicano le disposizioni di cui all'articolo 5 del presente decreto.\u00bb; \n\nb) al comma 3, dopo le parole: \u00abLa dichiarazione precompilata\u00bb, sono inserite le seguenti: \u00ab, di cui ai commi 1 e 1-bis,\u00bb. \n\n\n\n\n2. Alle attivit\u00e0 di cui al presente articolo si provvede con le risorse umane, finanziarie e strumentali disponibili a legislazione vigente. \n\n\n\n Note all'art. 19: \n - Per i riferimenti all'art. 1 del decreto legislativo 21 novembre 2014, n. 175, come modificato dal presente decreto si veda nelle note all'art. 1. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-12&atto.codiceRedazionale=24G00007&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:53:29.834018"}
{"text": "\n\n\nArt. 20\nComunicazione dei dati reddituali da parte dei soggetti terzi ai fini della dichiarazione precompilata\n\n\n\n\n1. All'articolo 3 del decreto legislativo 21 novembre 2014, n. 175 sono apportate le seguenti modificazioni: \n\na) nella rubrica, dopo le parole: \u00abdati relativi a oneri e spese sostenute dai contribuenti\u00bb, sono inserite le seguenti: \u00abe a redditi percepiti dai contribuenti\u00bb; \n\nb) al comma 4, dopo le parole: \u00abdei dati relativi alle spese che danno diritto a deduzioni dal reddito o detrazioni dall'imposta diverse da quelle indicate nei commi 1, 2 e 3\u00bb, sono inserite le seguenti: \u00abe dei dati relativi ai redditi percepiti dai contribuenti\u00bb. \n\n\n\n\n Note all'art. 20: \n - Il testo dell'art. 3 del decreto legislativo 21 novembre 2014, n. 175, come modificato dal presente decreto, \u00e8 il seguente: \n \u00abArt. 3 (Trasmissione all'Agenzia delle entrate da parte di soggetti terzi di dati relativi a oneri e spese sostenute dai contribuenti e ai redditi percepiti dai contribuenti). - 1. All'art. 78 della legge 30 dicembre 1991, n. 413, sono apportate le seguenti modificazioni: \n a) il comma 25 \u00e8 sostituito dal seguente: \n \u00ab25. Ai fini della elaborazione della dichiarazione dei redditi da parte dell'Agenzia delle entrate nonch\u00e9 dei controlli sugli oneri deducibili e sugli oneri detraibili, i soggetti che erogano mutui agrari e fondiari, le imprese assicuratrici, gli enti previdenziali, le forme pensionistiche complementari, trasmettono, entro il 28 febbraio di ciascun anno all'Agenzia dell'entrate, per tutti i soggetti del rapporto, una comunicazione contenente i dati dei seguenti oneri corrisposti nell'anno precedente: \n a) quote di interessi passivi e relativi oneri accessori per mutui in corso; \n b) premi di assicurazione sulla vita, causa morte e contro gli infortuni; \n c) contributi previdenziali ed assistenziali; \n d) contributi di cui all'art. 10, comma 1, lettera e-bis), del testo unico delle imposte sui redditi di cui al decreto del Presidente della Repubblica 22 dicembre 1986, n. 917.\u00bb; \n b) nel comma 26 \u00e8 aggiunto, in fine, il seguente periodo: \u00abLe modalit\u00e0 e il contenuto della trasmissione sono definite con provvedimento del Direttore dell'Agenzia delle entrate. In caso di omessa, tardiva o errata trasmissione dei dati di cui al comma 25 si applica la sanzione di cento euro per ogni comunicazione in deroga a quanto previsto dall'art. 12, del decreto legislativo 18 dicembre 1997, n. 472. Nei casi di errata comunicazione dei dati, la sanzione non si applica se la trasmissione dei dati corretti \u00e8 effettuata entro i cinque giorni successivi alla scadenza di cui al comma 25, ovvero, in caso di segnalazione da parte dell'Agenzia delle entrate, entro i cinque giorni successivi alla segnalazione stessa.\u00bb. \n 2. Ai fini della elaborazione della dichiarazione dei redditi, l'Agenzia delle entrate pu\u00f2 utilizzare i dati di cui all'art. 50, comma 7, del decreto-legge 30 settembre 2003, n. 269, convertito, con modificazioni, dalla legge 24 novembre 2003, n. 326. \n 3. Ai fini della elaborazione della dichiarazione dei redditi, le aziende sanitarie locali, le aziende ospedaliere, gli istituti di ricovero e cura a carattere scientifico, i policlinici universitari, le farmacie, pubbliche e private, i presidi di specialistica ambulatoriale, le strutture per l'erogazione delle prestazioni di assistenza protesica e di assistenza integrativa, gli altri presidi e strutture accreditati per l'erogazione dei servizi sanitari e gli iscritti all'Albo dei medici chirurghi e degli odontoiatri, inviano al Sistema tessera sanitaria, secondo le modalit\u00e0 previste dal decreto del Presidente del Consiglio dei ministri 26 marzo 2008, attuativo dell'art. 50, comma 5-bis, del decreto-legge 30 settembre 2003, n. 269, convertito, con modificazioni, dalla legge 24 novembre 2003, n. 326, e successive modificazioni, i dati relativi alle prestazioni erogate dal 2015 ad esclusione di quelle gi\u00e0 previste nel comma 2, ai fini della loro messa a disposizione dell'Agenzia delle entrate. Le specifiche tecniche e le modalit\u00e0 operative relative alla trasmissione telematica dei dati sono rese disponibili sul sito internet del Sistema tessera sanitaria. I dati relativi alle prestazioni sanitarie erogate a partire dal 1\u00ba gennaio 2016 sono inviati al Sistema tessera sanitaria, con le medesime modalit\u00e0 di cui al presente comma, anche da parte delle strutture autorizzate per l'erogazione dei servizi sanitari e non accreditate. \n 3-bis. Tutti i cittadini, indipendentemente dalla predisposizione della dichiarazione dei redditi precompilata, possono consultare i dati relativi alle proprie spese sanitarie acquisiti dal Sistema tessera sanitaria ai sensi dei commi 2 e 3 mediante i servizi telematici messi a disposizione dal Sistema tessera sanitaria. \n 4. Con decreto del Ministro dell'economia e delle finanze sono individuati i termini e le modalit\u00e0 per la trasmissione telematica all'Agenzia delle entrate dei dati relativi alle spese che danno diritto a deduzioni dal reddito o detrazioni dall'imposta diverse da quelle indicate nei commi 1, 2 e 3 e dei dati relativi ai redditi percepiti dai contribuenti. Nel caso di omessa, tardiva o errata trasmissione dei dati di cui al periodo precedente, si applica la sanzione prevista dall'art. 78, comma 26, della legge 30 dicembre 1991, n. 413, e successive modificazioni. \n 5. Con provvedimento del direttore dell'Agenzia delle entrate, sentita l'Autorit\u00e0 garante per la protezione dei dati personali, sono stabilite le modalit\u00e0 tecniche di utilizzo dei dati di cui ai commi 2, 3 e 3-bis. \n 5-bis. In caso di omessa, tardiva o errata trasmissione dei dati di cui ai commi 3 e 4 si applica la sanzione di euro 100 per ogni comunicazione, in deroga a quanto previsto dall'art. 12 del decreto legislativo 18 dicembre 1997, n. 472, con un massimo di euro 50.000. Nei casi di errata comunicazione dei dati la sanzione non si applica se la trasmissione dei dati corretti \u00e8 effettuata entro i cinque giorni successivi alla scadenza, ovvero, in caso di segnalazione da parte dell'Agenzia delle Entrate, entro i cinque successivi alla segnalazione stessa. Se la comunicazione \u00e8 correttamente trasmessa entro sessanta giorni dalla scadenza prevista, la sanzione \u00e8 ridotta a un terzo con un massimo di euro 20.000. \n 5-ter. Per le trasmissioni da effettuare nell'anno 2015, relative all'anno 2014, e comunque per quelle effettuate nel primo anno previsto per la trasmissione all'Agenzia delle entrate dei dati e delle certificazioni uniche utili per la predisposizione della dichiarazione precompilata, non si fa luogo all'applicazione delle sanzioni di cui al comma 5-bis del presente articolo, all'art. 78, comma 26, della legge 30 dicembre 1991, n. 413, e successive modificazioni, all'art. 4, comma 6-quinquies, del regolamento di cui al decreto del Presidente della Repubblica 22 luglio 1998, n. 322, e successive modificazioni, nei casi di lieve tardivit\u00e0 o di errata trasmissione dei dati stessi, se l'errore non determina un'indebita fruizione di detrazioni o deduzioni nella dichiarazione precompilata di cui all'art. 1. \n 6. L'Agenzia delle entrate effettua controlli sulla correttezza dei dati trasmessi dai soggetti terzi con i poteri di cui al decreto del Presidente della Repubblica 29 settembre 1973, n. 600.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-12&atto.codiceRedazionale=24G00007&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:53:33.930286"}
{"text": "\n\n\nArt. 21\n Modello Unico di delega per l'accesso \n ai servizi dell'Agenzia\n\n\n1. Il contribuente pu\u00f2 delegare gli intermediari di cui all'articolo 3, comma 3, del decreto del Presidente della Repubblica 22 luglio 1998, n. 322 all'utilizzo dei servizi resi disponibili dall'Agenzia delle entrate e dall'Agenzia delle entrate-Riscossione, compilando un unico modello. \n\n\n\n2. Il contribuente \u00e8 comunque tenuto ad individuare, in modo puntuale, i servizi che intende delegare. \n\n\n\n3. La delega scade il 31 dicembre del quarto anno successivo a quello in cui \u00e8 conferita, salvo revoca. \n\n\n\n4. La rinuncia alla delega ricevuta \u00e8 comunicata dagli intermediari di cui al comma 1 esclusivamente in via telematica. \n\n\n\n5. Con provvedimento del direttore dell'Agenzia delle entrate, da adottarsi entro centoventi giorni dall'entrata in vigore del presente decreto, sono definite le modalit\u00e0 di attuazione delle previsioni di cui al presente articolo. \n\n\n\n Note all'art. 21: \n - Per i riferimenti all'art. 3, comma 3, del decreto del Presidente della Repubblica 22 luglio 1998, n. 322 si veda nelle note all'art. 11. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-12&atto.codiceRedazionale=24G00007&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:53:38.024354"}
{"text": "\n\n\nArt. 22\n Rafforzamento dei servizi digitali\n\n\n\n\n1. L'Agenzia delle entrate mette a disposizione dei contribuenti servizi digitali per: \n\na) potenziare i canali di assistenza a distanza; \n\nb) consentire la registrazione delle scritture private; \n\nc) consentire la richiesta e l'ottenimento di certificati rilasciati dall'Agenzia stessa; \n\nd) consentire il confronto a distanza tra contribuente e uffici dell'Agenzia, nonch\u00e9 lo scambio di documentazione relativa ad attivit\u00e0 di controllo e accertamento; \n\ne) consentire il calcolo e il versamento degli importi dovuti a seguito di attivit\u00e0 di controllo e accertamento nonch\u00e9 liquidazione dei tributi gestiti dall'Agenzia delle entrate; \n\nf) l'effettuazione di ulteriori adempimenti. \n\n\n\n\n2. Con uno o pi\u00f9 provvedimenti del direttore dell'Agenzia delle entrate, sentito il Garante per la protezione dei dati personali nei casi previsti dall'articolo 36, comma 1, del regolamento (UE) 2016/679 del Parlamento europeo e del Consiglio, del 27 aprile 2016, sono definite le regole tecniche e amministrative per la messa a disposizione, l'accesso e l'utilizzo dei predetti servizi digitali ai contribuenti ed eventualmente agli intermediari da loro delegati. \n\n\n\n3. Alle attivit\u00e0 di cui al presente articolo si provvede con le risorse umane, finanziarie e strumentali disponibili a legislazione vigente. \n\n\n\n Note all'art. 22: \n - Per i riferimenti all'art. 36, comma 1, del regolamento (UE) 2016/679 del Parlamento europeo e del Consiglio del 27 aprile 2016 si veda nelle note all'art. 6. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-12&atto.codiceRedazionale=24G00007&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:53:42.115982"}
{"text": "\n\n\nArt. 23\n Rafforzamento dei contenuti conoscitivi \n del cassetto fiscale\n\n\n1. L'Agenzia delle entrate mette a disposizione dei contribuenti, all'interno di apposita area riservata, servizi digitali per la consultazione e l'acquisizione di tutti gli atti e le comunicazioni gestiti dall'Agenzia delle entrate che li riguardano, compresi quelli riguardanti i ruoli dell'Agenzia delle entrate-Riscossione relativi ad atti impositivi emessi dall'Agenzia delle entrate. \n\n\n\n2. L'acquisizione dei documenti di cui al comma 1 \u00e8 effettuata anche attraverso servizi di trasferimento massivo e in forma strutturata dei dati contenuti nei documenti stessi. \n\n\n\n3. Con uno o pi\u00f9 provvedimenti del direttore dell'Agenzia delle entrate, sentito il Garante per la protezione dei dati personali nei casi previsti dall'articolo 36, comma 1, del regolamento (UE) 2016/679 del Parlamento europeo e del Consiglio, del 27 aprile 2016, sono definite le regole tecniche e amministrative per la messa a disposizione, l'accesso e l'utilizzo dei servizi digitali di cui al comma 1 ai contribuenti ed eventualmente agli intermediari da loro delegati. \n\n\n\n4. Alle attivit\u00e0 di cui al presente articolo si provvede con le risorse umane, finanziarie e strumentali disponibili a legislazione vigente. \n\n\n\n Note all'art. 23: \n - Per i riferimenti all'art. 36, comma 1, del regolamento (UE) 2016/679 del Parlamento europeo e del Consiglio del 27 aprile 2016 si veda nelle note all'art. 6. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-12&atto.codiceRedazionale=24G00007&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:53:46.210494"}
{"text": "\n\n\nArt. 24\n Memorizzazione elettronica e trasmissione telematica \n dei corrispettivi mediante apposite procedure software\n\n\n1. La memorizzazione elettronica e la trasmissione telematica dell'importo complessivo dei corrispettivi giornalieri anonimi di cui all'articolo 2, comma 1, del decreto legislativo 5 agosto 2015, n. 127 pu\u00f2 essere effettuata mediante soluzioni software che garantiscono la sicurezza e l'inalterabilit\u00e0 dei dati. \n\n\n\n2. Le soluzioni software di cui al comma 1 devono poter consentire la piena integrazione e interazione del processo di registrazione dei corrispettivi con il processo di pagamento elettronico, nel caso in cui l'operazione commerciale sia regolata mediante la predetta modalit\u00e0 di pagamento, al fine di semplificare e rendere meno onerose le operazioni amministrative degli esercenti. \n\n\n\n3. Con uno o pi\u00f9 provvedimenti del direttore dell'Agenzia delle entrate, sentito il Garante per la protezione dei dati personali nei casi previsti dall'articolo 36, comma 1, del regolamento (UE) 2016/679 del Parlamento europeo e del Consiglio, del 27 aprile 2016, sono definite le specifiche tecniche per la realizzazione, omologazione e rilascio delle soluzioni software di cui al comma 1. \n\n\n\n4. Alle attivit\u00e0 di cui al presente articolo si provvede con le risorse umane, finanziarie e strumentali disponibili a legislazione vigente. \n\n\n\n Note all'art. 24: \n - Il comma 1 dell'art. 2 del decreto legislativo 5 agosto 2015, n. 127 \u00e8 il seguente: \n \u00ab1. A decorrere dal 1\u00b0 gennaio 2020 i soggetti che effettuano le operazioni di cui all'art. 22 del decreto del Presidente della Repubblica 26 ottobre 1972, n. 633, memorizzano elettronicamente e trasmettono telematicamente all'Agenzia delle entrate i dati relativi ai corrispettivi giornalieri. La memorizzazione elettronica e la connessa trasmissione dei dati dei corrispettivi sostituiscono gli obblighi di registrazione di cui all'art. 24, primo comma, del suddetto decreto n. 633 del 1972. Le disposizioni di cui ai periodi precedenti si applicano a decorrere dal 1\u00b0 luglio 2019 ai soggetti con un volume d'affari superiore ad euro 400.000. Per il periodo d'imposta 2019 restano valide le opzioni per la memorizzazione elettronica e la trasmissione telematica dei dati dei corrispettivi esercitate entro il 31 dicembre 2018. Con decreto del Ministro dell'economia e delle finanze, possono essere previsti specifici esoneri dagli adempimenti di cui al presente comma in ragione della tipologia di attivit\u00e0 esercitata.\u00bb. \n - Per i riferimenti all'art. 36, comma 1, del regolamento (UE) 2016/679 del Parlamento europeo e del Consiglio del 27 aprile 2016 si veda nelle note all'art. 6. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-12&atto.codiceRedazionale=24G00007&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:53:50.304933"}
{"text": "\n\n\nArt. 25\n Semplificazione degli adempimenti tecnici correlati \n ai trasferimenti immobiliari\n\n\n1. Al fine di semplificare gli adempimenti tecnici correlati ai trasferimenti immobiliari, all'articolo 30 del decreto del Presidente della Repubblica 6 giugno 2001, n. 380, dopo il comma 5, \u00e8 inserito il seguente: \u00ab5-bis. A decorrere dalla data stabilita con provvedimento del direttore dell'Agenzia delle entrate, d'intesa con l'Associazione Nazionale dei Comuni Italiani, gli adempimenti di cui al comma 5 vengono effettuati con modalit\u00e0 telematiche dall'Agenzia delle entrate mediante deposito, su un'area dedicata del Portale dei Comuni, dei tipi di frazionamento ad essa presentati per via telematica dai professionisti incaricati, preliminarmente alla loro approvazione. In sede di prima applicazione, l'Agenzia delle entrate comunica l'avvenuto deposito a ciascun comune competente, mediante posta elettronica certificata la cui ricevuta di avvenuta consegna sostituisce l'attestazione di cui al comma 5. Ulteriori o alternative modalit\u00e0 telematiche possono essere stabilite con successivo provvedimento del direttore dell'Agenzia delle entrate d'intesa con l'Associazione Nazionale dei Comuni Italiani.\u00bb. \n\n\n\n2. Alle attivit\u00e0 di cui al presente articolo si provvede con le risorse umane, finanziarie e strumentali disponibili a legislazione vigente. \n\n\n\n Note all'art. 25: \n - Il comma 5 dell'art. 30 del decreto del Presidente della Repubblica 6 giugno 2001, n. 380 \u00e8 il seguente: \u00ab5.\n I frazionamenti catastali dei terreni non possono essere approvati dall'agenzia del territorio se non \u00e8 allegata copia del tipo dal quale risulti, per attestazione degli uffici comunali, che il tipo medesimo \u00e8 stato depositato presso il comune.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-12&atto.codiceRedazionale=24G00007&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:53:54.399610"}
{"text": "\n\n\nArt. 26\n Disposizioni finanziarie\n\n\n1. Agli oneri derivanti dall'articolo 13, valutati in 1,2 milioni di euro annui, a decorrere dall'anno 2025, si provvede mediante corrispondente riduzione della dotazione del Fondo di cui all'articolo 22, comma 3, secondo periodo, della legge 9 agosto 2023, n. 111. \n\n\n\n Note all'art. 26: \n - Il comma 3 dell'art. 22 della legge 9 agosto 2023, n. 111 \u00e8 il seguente: \n \u00ab3. Qualora uno o pi\u00f9 decreti legislativi determinino nuovi o maggiori oneri, che non trovino compensazione al loro interno o mediante parziale utilizzo delle risorse di cui all'art. 1, comma 2, della legge 30 dicembre 2020, n. 178, eventualmente integrate in base a quanto previsto dal comma 5 del medesimo articolo 1, si provvede ai sensi dell'art. 17, comma 2, della legge 31 dicembre 2009, n. 196, ovvero mediante compensazione con le risorse finanziarie recate dai decreti legislativi adottati ai sensi della presente legge, trasmessi alle Camere prima di quelli che comportano i nuovi o maggiori oneri. A tale fine, le maggiori entrate o i risparmi di spesa confluiscono in un apposito fondo istituito nello stato di previsione del Ministero dell'economia e delle finanze. I decreti legislativi che recano nuovi o maggiori oneri o minori entrate entrano in vigore contestualmente o successivamente a quelli che recano la necessaria copertura finanziaria.\u00bb. \n\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-12&atto.codiceRedazionale=24G00007&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:53:58.492805"}
{"text": "\n\n\nArt. 27\n Entrata in vigore\n\n\n1. Il presente decreto entra in vigore il giorno successivo a quello della sua pubblicazione nella Gazzetta Ufficiale della Repubblica italiana. \n\n\n\nIl presente decreto, munito del sigillo dello Stato, sar\u00e0 inserito nella Raccolta ufficiale degli atti normativi della Repubblica italiana. \u00c8 fatto obbligo a chiunque spetti di osservarlo e di farlo osservare. \n Dato a Roma, add\u00ec 8 gennaio 2024 \nMATTARELLA\nMeloni, Presidente del Consiglio dei ministri\nGiorgetti, Ministro dell'economia e delle finanze\nVisto, il Guardasigilli: Nordio\n", "url": "https://www.normattiva.it/atto/caricaDettaglioAtto?atto.dataPubblicazioneGazzetta=2024-01-12&atto.codiceRedazionale=24G00007&atto.articolo.numero=0&atto.articolo.sottoArticolo=1&atto.articolo.sottoArticolo1=0&qId=", "source": "normattiva", "timestamp": "2024-04-27T12:54:02.646730"}
